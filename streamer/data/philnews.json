[{"content": ["Overcrowded na sa mga fish cages at fish pens ang Laguna de Bay.", "\u201cBagama\u2019t\u2002normal ang\u2002aming\u2002panghuhuli sa ngayon, pero nababawasan ang fishing ground namin dahil sa mga illegal fish pens na itinatayo ng wala sa tamang pwesto\u201d. Ito ang hinaing ni Aurelio Santiago, representative ng samahan ng maliliit\u2002na \u00admangingisda sa Laguna de Bay na mayroon umanong 22 libong miyembro.", "Ang\u200290,000-hectare (900-square-kilometer) na\u2002lawa\u2002napapalibutan ng mga bayan at lungsod ng lalawigan ng Laguna at Rizal ay ang pinakamalaking body of water sa buong bansa na halos 23 beses ang kalakihan sa capital city na Maynila.", "Batay sa Section 51 of the Fisheries Code of the Philippines (Republic Act No. 8550), isinasaad na \u201chindi lalagpas sa 10 porsyento ng suitable water surface area ng lahat ng lawa at ilog ay inilalaan para sa aquaculture purposes katulad ng fish pens, fish cages at mga baklad.", "Lumalabaas\u2002na\u2002ang kapasidad lamang ng Laguna lake na nakalaan para sa mga nabanggit na pampangisdaang paggamit ay 9,000 hektarya lamang.", "Subalit\u2002sa\u2002pagdaan ng mga taon, ang area na nagagamit para sa mga fish pens at fish cages ay \u00adlumaki na sa 12,315.80, (as of June 30, 2016)."], "category": "National", "title": ["Laguna Lake overcrowded!"]},
{"content": ["Nagpadala ng mga fighter jets at barkong pandigma ang bansang Taiwan makaraang pumasok sa Taiwan Strait ang ilang barko ng China kabilang ang aircraft carrier na Liaoning sa nasabing lugar.", "Sa ulat, sinabi ng Taiwan Defense Ministry nabulabog ang mga ito nang makumpirmang pinasok ng \u00adChina ang kanilang air-defense identification zone (ADIZ).", "Sinabi ni Defense Ministry spokesman Chen Chung-chi, ang pagpapadala ng Taiwan ng fighter jets at mga barkong pandigma ay para mag-\u00adsurveillance at makontrol umano ang pagdaan ng mga barko ng Beijing sa Taiwan Strait.", "Tinugaygayan ng mga barko at eroplano ng \u00adTaiwan ang Chinese warships.", "Nabatid na matensyon ngayon ang relasyon ng China at Taiwan bunsod ng pakikipag-usap ni \u00adTaiwan President Tsai Ing-wen kay U.S. President-elect \u00adDonald Trump na itinuturing na paglabag sa one China policy."], "category": "National", "title": ["Taiwan binulabog ng China"]},
{"content": ["Walong tripulante ng isang fishing vessel ang kumpirmadong\u2002patay matapos imasaker ng mga pirata sa karagatang sakop ng Zamboanga City.", "Sa inisyal na impormasyon mula kay Coast Guard\u2002Spokesperson Commander\u2002Armdand Balilo, nilusob ng mga pirata ang FB NR o Hulbot-hulbot habang ito ay nag\u00adlalayag sa bisinidad ng Siromon Island, 11 Island Group, Zamboanga City.", "Sinabi\u2002ni\u2002Balilo\u2002na bukod sa walong patay, lima\u2002pa\u2002ang\u2002nawawala at dalawa ang nakaligtas na nakilalang sina Nomar Sakandal at Ervin Banaan.", "Nabatid\u2002na\u2002tumalon mula sa sasakyang pang-isda ang limang nawawala na siyang hinahanap ngayon\u2002ng\u2002search\u2002and rescue operation ng PCG.", "Kasalukuyang\u2002nasa pangangalaga na ng pulisya ang dalawang nakaligtas habang patuloy na hinahanap ang lima pa.", "Naganap ang atake nitong Lunes ng gabi ilang milya sa isla ng Siromon, ayon kay Brgy. Captain Daud Bakil. Karamihan sa mga pinaslang ay mga Kristiyano.", "Napag-alaman\u2002na tinanong pa ng mga pirata kung mga Muslim ang mangingisda\u2002at\u2002sinabihang\u2002magdasal\u2002at\u2002nang hindi\u2002makapagsalita\u2002ay agad silang pinaulanan ng bala. Nabawi naman ang mga bangkay sa kanilang barko at lahat ay nakatali pa ang mga kamay."], "category": "National", "title": ["MASAKER SA DAGAT"]},
{"content": ["Habang bumabagsak ang exports, sumirit naman pataas ang imports sa unang pagkakataon sa loob ng tatlong buwan.", "Ang naitalang pagbaba ng pangunahing shipments ng bansa ay dulot umano ng mahinang demand mula sa ilang major markets.", "Batay ito sa data na inilabas kahapon ng pamahalaan.", "Sa data ng Philippine Statistics Authority, lumitaw na bumagsak sa 7.5% ang exports noong buwan ng Nobyembre ng nakaraang taon kumpara sa 7.6% growth noong Oktubre.", "Pero bilang senyales naman na nananatiling ma\u00adlakas ang domestic economic activity ng bansa, sumirit naman pataas ang imports sa 19.7%, pinakamataas sa loob ng anim na buwan dulot na rin ito ng pagtaas ng imported items tulad ng bakal at transport equipment."], "category": "National", "title": ["Exports bumagsak, imports tumaas"]},
{"content": ["Pinirmahan na ni Pangulong Rodrigo Duterte ang P1,000 pension hike kada buwan ng lahat ng pensyunadong miyembro ng Social Security System (SSS). Ang kapalit, magdadagdag ng singil sa kontribusyon ng mga aktibong miyembro na awtomatikong binabawas sa sweldo at nire-remit ng mga employers, kasama ang katapat na hulog ng huli.", "\u201cThe President has approved a P1,000 pension hike this month; with a corresponding 1.5% contribution hike in May 2017 and an increase in monthly salary credit to P20,000 from P16,000,\u201d ayon kay presidential spokesperson Ernesto Abella sa media briefing sa Malaca\u00f1ang kahapon ng hapon.", "\u201cEven with the thousand peso increase, the fund life will continue until 2040 by May 2017 when the contribution rate and increase in monthly salary credit is implemented. By May 2017, a 1.5 contribution rate increase will be implemented or 12.5 percent from the current 11 percent contribution rate. In peso value, the additional total contribution will range from P15 to P740 equally shared by employer and employee. The proper perspective is to view SSS as a long-term savings and not as an expense and actively paying SSS members after all enjoys benefits, specifically six benefits and loan privileges,\u201d sabi ni Abella.", "May mga hakbangin aniyang ilalatag para masigurong may sapat na pondo ang SSS sa gitna ng pension hike.", "Ang unang P1,000 na dagdag sa pensyon ay matatanggap sa susunod na buwan (Pebrero 2017), ayon naman kay SSS President Emmanuel Dooc.", "\u201cNext month, one month lang po ang hinihingi namin kasi may re-computation po ng konti one month is the most. February we can effect the payment of the additional pension increase,\u201d paghahayag ni Dooc.", "\u201cLahat ng miyembro ay kasama nitong pagtaas ng kontribusyon base sa kanilang monthly salary credit (pati ang voluntary contribution) if we will increase it to 12.5% we want to implement it by May this year,\u201d ani Dooc sabay paliwanag na kailangan ding aprubahan ng Pangulo ang dagdag kontribusyon.", "Pero lumilitaw na hindi one-time ang 1.5% increase sa kontribusyon dahil magpapatuloy ang pagtaas taun-taon,", "\u201cThe pension fund needs to gradually raise its contribution rates from 11 percent to 17 percent by 2020, and once it reaches that figure, SSS president and chief executive Emmanuel Dooc is suggesting to index that against inflation,\u201d anang ulat ng ABS-CBN.", "Sinabi naman ni SSS Chairman Amado Valdez na may kaakibat na responsibilidad ang SSS pension hike.", "\u201cWe projected the next P1,000 in 2022 but if we are able to implement and get favorable results baka hindi na aabot ng 2022, baka 2019 pa lang ay will be able to comply with the next P1,000,\u201d sabi ni Valdez."], "category": "National", "title": ["P1K PENSION HIKE, LARGA NA!"]},
{"content": ["Kapwa nasawi ang isang magkaibigan na magkaangkas sa motorsiklo makaraang bumangga ang kanilang sinasakyan sa harang na bakal ng fly-over sakop ng Mac-Arthur Highway, Barangay Biniang 2nd, Bocaue, Bulacan kamakalawa.", "Kinilala ng pulisya ang mga biktimang sina Jordan Santos, 24, ng Barangay Wakas at Reymark Diaz, 23, ng Barangay Bagumbayan, kapwa sa \u00adbayan ng Bocaue na kapwa nasawi sa pinangyarihan ng aksidente matapos magtamo ng matinding sugat at pilay sa iba\u2019t ibang parte ng kanilang katawan.", "Napag-alaman na galing sa inuman ang magkaibigan nang maganap ang insidente dakong ala-una ng madaling-araw."], "category": "National", "title": ["Magkaibigan patay sa aksidente"]},
{"content": ["Nananatiling very good ang satisfaction rating ng administrasyong Duterte sa fourth quarter survey ng 2016 ng Social Weather Station (SWS) na inilabas kahapon.", "Bagama\u2019t kinlasipikang \u201cvery good\u201d ay nabawasan ng limang puntos ang satisfaction rating ng Duterte administration kumpara sa nakaraang survey.", "Sa kasalukuyang survey ng Duterte admin ay nakapagtala ito ng +61 satisfaction rating, bumagsak ng limang puntos mula sa dating +66 noong third quarter survey.", "Ayon sa SWS sa 1,500 adults na sinurvey, 73% ang satisfied sa national government, 12% ang hindi satisfied at 15% ang undecided.", "Isinagawa ang survey noong Disyembre 3-6 na may sampling error margins na +3 points sa national percentages, +4 sa \u201cBalance Luzon\u201d at +6 points sa Metro Manila, Visayas at Mindanao.", "Lumabas rin sa survey na bumagsak ng pitong puntos ang suporta ng masa o Class D sa administrasyong Duterte at naging +61.", "Nananatili namang excellent ang satisfaction rating ng Mindanao sa iskor na +78 habang very good sa Visayas, +58.", "Sa Balance Luzon ay napanatili ng Duterte admin ang very good rating sa markang +56 at very good sa Metro Manila sa iskor na +53."], "category": "National", "title": ["Duterte gov\u2019t \u2018very good\u2019 pa rin \u2014 survey"]},
{"content": ["Inilunsad kahapon ng conservation groups at mga concerned citizens ang kanilang online protest kaugnay sa planong pagpapatayo ng underwater resort at theme park sa Palawan.", "Ito ay pinangunahan ng Save Philippine Seas, na iniendorso ang isang petisyon na pigilin ang Viacom International Media Networks sa kanilang plano.", "Inanunsyo ng US children\u2019s television network na Nickelodeon ang plano nitong pagtatayo ng isang underwater resort at theme park sa Palawan, na kilala bilang \u201clast ecological frontier\u201d ng Pilipinas.", "Ayon sa Nickelodeon, ang parke sa Palawan ay magiging bahagi ng 400 ektaryang undersea \u00addevelopment na magpapakita sa marine life sa nasabing lugar na magbibigay ng pagkakataon sa mga fans na makasala\u00admuha ang kanilang mga paboritong characters.", "Kilala ang Nickelo\u00addeon sa pagpapalabas ng sikat na SpongeBob Square pants, Dora the Explorer at maraming iba pang animated shows na patok sa mga bata.", "\u201cCoron is not Bikini Bottom!\u201d anang Save Philippines Seas kung saan pinasinungalingan nito ang pahayag ng kompanya na ang theme park ay pagsusulong sa panga\u00adngalaga ng karagatan.", "Ayon sa Viacom na nagmamay-ari sa Nicke\u00adlodeon, inanunsyo ni\u00adlang magbubukas ang nasabing resort sa 2020, na magkakaroon pa ng mga restaurants na nakalubog six meters o 20 feet below sea level.", "Gayunman, nanindigan ang Greenpeace na sisirain lamang ng nasa\u00adbing proyekto ang marine ecosystem na kilala sa buong mundo.", "Ayon kay Vince Cinches ng Greenpeace Southeast Asia, nakalulungkot at nakababahala ang pagtatayo ng ganito kalaking theme park sa ilalim ng tubig.", "Hindi aniya maisusulong ang environmental protection sa pamamagitan ng pagtatayo ng mga ganitong istruktura."], "category": "National", "title": ["Underwater resort sa Palawan tinututulan"]},
{"content": ["Kalaboso ng mga tauhan ng Bureau of Immigration (BI) ang isang Amerikano na wanted sa \u00adbansa nito dahil sa pagpatay matapos ang isinagawang ope\u00adrasyon sa pinagtataguan nito sa Subic, Zambales.", "Kinilala ni BI Commissioner Jaime Morente ang nadakip na dayuhan na si Yoshikoson Umeko Haddon, 28-anyos, ng mga tauhan ng fugitive search unit (FSU) ng ahensya.", "Paliwanag ni Morente, naglabas ito ng mission order laban kay Haddon makaraang makatanggap ang impormasyon sa US embassy na kinansela na ng State Department ang pasaporte ng nasabing dayuhan kung kaya\u2019t idineklara na itong \u00adundocumented alien.", "Kasalukuyan nang nakadetine si Haddon sa BI detention facility sa Camp Bagong Diwa habang ini\u00adhahanda ang deportasyon laban dito para mapabalik sa US.", "Base sa record ng BI, naglabas ang US district court sa Virgina ng warrant laban kay Haddon noong nakalipas na Setyembre 2016 dahil sa kasong murder na kinasasangkutan nito."], "category": "National", "title": ["Kanong wanted dinakma"]},
{"content": ["Aabot sa 38-katao ang nasawi matapos ang naganap na dalawang pagsabog sa parliament complex sa Kabul, Afghanistan.", "Ayon sa ulat, karamihan sa mga nasawi ay \u00adsibilyan at military personnel at nasa 72 iba pa ang nasaktan at isinugod sa pagamutan na kabilang ang ambassador ng United Arab Emirates na si Ambassador Juma Mohammed Abdullah al-Kaabi at iba pang UAE diplomats.", "Naganap ang unang pagsabog sa kasagsagan ng rush hour kung saan paalis na sa complex ang mara\u00adming mga tao dakong alas-kuwatro ng hapon nang pasabugin ng isang suicide bomber.", "Ilang minuto ang lumipas ay nangyari ang ikalawang pagsabog ng isang sasakyan na may nakatanim na bomba sa southern Afghanistan sa guesthouse na pag-aari ng gobernador ng Kandahar province kung saan lima ang nasawi at nasa 12 pa ang sugatan kabilang si Gov. Homayun Azizi at tagapagsalita nitong si Samim Khpolwak.", "Agad naman inako ng mga Taliban forces ang nasabing magkasunod na pagpapasabog."], "category": "National", "title": ["38 patay sa twin-bombing"]},
{"content": ["Nagdispatsa ng mga imbestigador\u2002ang\u2002Ci\u00advil Aviation Authority of the Philippines (CAAP) mula\u2002sa\u2002office\u2002of\u2002Aircraft Accident Investigation\u2002and\u2002Inquiry\u2002Board (AAIIB)\u2002upang\u2002alamin ang naganap na aksidenteng\u2002kinasasangkutan ng Airbus A320 ng Philippine Airlines (PAL) sa Kalibo International Airport (KIA) kamakalawa ng gabi.", "Base\u2002sa\u2002panguna\u00adhing\u2002ulat\u2002na\u2002natanggap\u00a0ng CAAP mula kay Efren\u2002Nagrama,\u2002Area Manager Vl, isang Airbus A320 na ino-operate ng PAL na galing sa Cebu-Mactan\u2002Airport\u2002patungo\u2002sa\u2002KIA\u2002ay\u2002nagkaroon ng engine trouble\u2002habang\u2002lumalapag ito sa runway bandang alas-10:50 ng gabi", "Ayon\u2002kay\u2002Nagrama, matiwasay naman na\u00a0nakalapag\u2002ang\u2002nabanggit na flight at walang pasaherong nasaktan.", "Ang eroplano ay pan\u00adsamantalang\u2002naka-park sa rampa ng KIA habang hinihintay ang mga aircraft mechanic na magmumula pa sa Manila.", "Kaugnay\u2002nito,\u2002nakakalapag\u2002ang\u2002mga\u2002commercial airlines na luma\u00adlapag\u2002sa\u2002Ninoy\u2002Aquino\u2002Internaional\u2002Airport (NAIA)\u2002ramp\u2002kahit\u2002na may\u2002low\u2002pressure\u2002area\u00ad (LPA) dala ng sama ng panahon."], "category": "National", "title": ["PAL accident sa KIA sisilipin"]},
{"content": ["Ipinaaaresto ng Baybay, Leyte Regional Trial Court si Kerwin Espinosa Jr. at dalawa pang iba dahil sa kinakaharap na kasong murder.", "Sa inilabas na warrant of arrest ni Baybay City RTC Branch 14 Presiding Judge Carlos Arguelles, kabilang din sa ipinaaaresto ang dalawa pang akusado na sina Jesus Tulin, alyas \u2018Loloy\u2019 at Brian Anthony Zaldivar Gates, alyas \u2018Tony Pet\u2019.", "Walang piyansang inirekomenda ang korte kapag naaresto na si Kerwin at dalawang kapwa niya akusado.", "Napag-alaman na nasa kustodiya ng NBI si Kerwin sapul nang ilipat ito ng PNP mula nang dumating sa bansa dahil naman sa pagkakadawit sa illegal drug trade.", "Si Kerwin ay tinaguriang drug dealer ng iligal na droga sa Eastern Visayas.", "Sa nasabing warrant of arrest, ito ay may kinalaman sa pagpatay sa isang Gregorio Velarde Sr. noong 2015.", "Napag-alaman na inutusan umano ni Kerwin sina Tulin at Zaldivar Gates na patayin si Velarde. Ang dalawa ay naaresto na ng pulisya sa Ormoc City noong Sabado."], "category": "National", "title": ["Arrest warrant vs Kerwin"]},
{"content": ["Bugbog\u2002sarado\u2002ang isang 18-anyos na estud\u00adyante ng Lyceum of the Philippines matapos dumanas ng panggugulpi mula sa mga miyembro ng isang fraternity sa Las Pi\u00f1as City kamakailan.", "Patuloy pa ring nilalapatan ng lunas sa Makati Medical Center ang biktimang itinago sa pangalang \u2018Anna\u2019, 18, ng Balagtas St., Balagtas Villas, Pa\u00adsay City, 2nd year college ng kursong tourism sanhi ng tinamong sugat, pasa at paso ng kandila sa iba\u2019t ibang parte ng katawan.", "Sa report ni Southern Police District (SPD) Director Chief Supt. Tomas Apolinario,\u2002naganap\u2002ang hazing noong Enero 8 ng alas-10:00\u2002ng\u2002umaga\u2002sa isang\u2002abandonadong\u2002bahay sa Ocampo St., Las Pi\u00f1as City.", "Ayon kay Apolinario, nakilala lamang sa mga alyas ang mga suspek na sina Yonara; Yuna; Marie at alyas Brandy, na pawang mga kaklase umano ng biktima at miyembro ng Tau Gamma Fraternity.", "Kuwento ng biktima sa\u2002kanyang\u2002ina,\u2002niyaya umano siya ng kanyang mga kaklase na mag-outing kung saan pinagdala siya ng kandila at sako bago sila nagtungo sa abandonadong bahay sa lungsod ng Las Pi\u00f1as.", "Halos\u2002hindi\u2002umano makagulapay\u2002ang\u2002biktima sa tindi ng bugbog na dinanas nito matapos itong paghahatawin ng 50 beses mula sa sinturon at dos-por-dos ng kanyang mga kaklase.", "Napag-alaman\u2002na tinakot\u2002ang\u2002biktima\u2002ng mga suspek na papatayin umano ito sa oras na hindi ito sumali sa kanilang fraternity. Wala umanong nagawa ang biktima kundi sundin ang utos ng kanyang mga kaklase.", "Nang\u2002makarating\u2002na sila sa lugar ay dito na isinagawa\u2002ng\u2002mga\u2002suspek ang initiation rites o hazing sa biktima.", "Kamakalawa ng umaga (Enero 9) nang isugod sa\u2002nasabing\u2002pagamutan si Anna ng kanyang mga magulang.", "Dahil sa insidente, kahapon ng umaga ay nagtungo ang mga magulang ng biktima sa tanggapan ni\u2002SPD\u2002Director\u2002Apolinario upang humingi ng tulong at paimbestigahan ang dinanas ng anak."], "category": "National", "title": ["Lady student nalamog sa hazing"]},
{"content": ["ZAMBOANGA CITY \u2014 Dalawang la\u00adlaki ang iniimbestigahan umano ng pulisya kaugnay sa masaker sa 8 Kristiyanong mangingisda sa karagatan ng Zamboanga City sa Mindanao.", "Ayon sa pulisya, ina\u00adalam ng mga imbestigador kung may kaugna\u00adyan ang dalawa sa karumal-dumal na krimen na naganap\u2002nitong\u2002Lunes\u2002ng gabi\u2002kung\u2002saan\u2002pitong mga\u2002mangingisda\u2002na pawang mga Muslim ang pinakawalan ng mga pirata.", "Nabatid na isa sa mga iniimbestigahan\u2002ay\u2002ini\u00adreklamo na rin noon ng mga\u2002mangingisda\u2002na umano\u2019y\u2002nangingikil\u2002sa kanila. Isa ang extortion sa mga motibong sinisipat ng pulisya.", "Nakunan na rin ng pulisya ng pahayag ang mga nakaligtas,\u2002ngunit\u2002hindi naman sinabi ng mga imbestigador kung positibong nakilala ng mga ito ang dalawa na kabilang sa mga pirate. Nagluluksa naman ngayon ang pa\u00admilya ng mga pinaslang at humingi ng hustisya sa sinapit ng kanilang mga mahal sa buhay.", "Samantala, kinukumpirma na ng pamunuan ng Armed Forces of the Philippines (AFP) ang posibi\u00adlidad na \u2018rido\u2019 o away ng mga\u2002magkakamag-anak ang\u2002naganap\u2002na\u2002pamamaril at pagkamatay ng walo katao sa karagatang sakop ng Laud, Siromon, Brgy.\u2002Dita,\u2002Zamboanga City noong Lunes.", "Ayon kay AFP Spokesperson\u2002Brig. Gen.\u2002Restituto Padilla, sa impormasyong\u2002nakuha\u2002ng\u2002AFP, awayan\u2002umano\u2002ng\u2002mga pamilya na pawang ma\u00adngingisda na naninirahan sa baybayin ng Brgy. Dita at Curuan ang posibleng dahilan ng krimen."], "category": "National", "title": ["2 dinampot sa masaker sa dagat"]},
{"content": ["Lumaki\u2002ang\u2002pag-asang makita ang lumubog na barkong pampasahero sa karagatang sakop ng lalawigan ng Batangas habang nanalasa ang bagyong Nina noong Disyembre 26, 2016 na ikinasawi ng 14 katao at 18 pa ang nawawala.", "Ito ay matapos na matukoy na ng Philippine Coast Guard (PCG) ang lokasyon ng lumubog na MV Starlite Atlantic na pag-aari ng Starlite Ferries Inc. sa karagatang sakop ng nasabing lalawigan.", "Ayon\u2002kay\u2002PCG spokesperson Comman\u00adder Armand Balilo, base sa\u2002isinagawang\u2002survey ng\u2002hydrographic\u2002vessel ng National Mapping and Resource Information Agency (NAMRIA) may na-detect na mala\u00adking bagay na nasa 78 metrong lalim sa bisini\u00addad ng Malajibomanoc Island sa Batangas.", "Sinabi ni Balilo na kukumpirmahin pa ng mga divers nito kung ito nga ang lumubog na barko kung saan pag-uusapan ng PCG at mga divers kung paano ang isasagawang pagsisid dito.", "Partikular na nais na malaman ng PCG kung nasa ilalim na lumubog na barko ang 18 nawawala pa ring tripulante kasama umano dito ang mga nag-o-OJT na mga estudyante.", "Mayroon din aniyang na-detect na oil spill sa ilalim ng dagat subalit hindi naman ito mapanganib."], "category": "National", "title": ["Lumubog na MV Starlite Atlantic tukoy na"]},
{"content": ["To the rescue rin ang ilang opisyal ng Palasyo ng Malaca\u00f1ang para pasinungalingan ang naglabasang ulat na nagtungo ng China si Pangulong Rodrigo Duterte noong holiday season at diumano\u2019y nagpagamot sa kilalang cancer hospital doon.", "\u201cIt\u2019s not true,\u201d tugon ni Presidential Communications Office (PCO) Secretary Martin Andanar nang hingan ng reaksyon ng Abante sa isyung pinaputok ni da\u00adting Sen. Francisco \u2018Kit\u2019 Tatad sa kanyang kolum sa pahayagang The Manila Times.", "\u201cSabi ni Presidente (Rodrigo Duterte) baka mauna pa si (ex-Sen. Kit) Tatad,\u201d ayon kay Andanar."], "category": "National", "title": ["Tatad baka mauna pa! \u2014 PDU30"]},
{"content": ["Ibinasura kahapon ng Supreme Court (SC) ang petisyong kumukuwestiyon sa hurisdiksyon ng Kataas-taasang Hukuman at ni Pangulong Rodrigo Duterte hinggil sa usapin ng paglilibing kay da\u00adting Pangulong Ferdinand Marcos sa Libingan ng mga Bayani (LNMB).", "Ayon sa SC Public Information Office, walang inilabas na paliwanag ang SC kung bakit ibinasura ang petisyon na inihain ng isang Atty. Conrado Manicad.", "Si Marcos na inili\u00adbing sa LNMB noong Nobyembre 18, ay gumising sa galit ng mga anti-Marcos groups sa katwirang hindi umano ito marapat sa himlayan ng mga bayani dahil sa mga paglabag nito sa karapatang-pantao sa ilalim ng mapanupil na Martial Law.", "Pinagtibay ng SC ang desisyong inilabas nito sa botong 9-5-1 noong Nobyembre 8 na pumapabor sa paglili\u00adbing sa dating pangulo na sinuportahan naman ni Pangulong Duterte."], "category": "National", "title": ["Marcos burial sa LNMB, sinimento ng SC"]},
{"content": ["\u2018All set\u2019 na ang security preparations ng Philippine National Police (PNP) para sa idaraos na Miss Universe beauty pageant sa bansa sa Enero 30 ng taong ito.", "Sa isang press briefing kahapon, sinabi ni Sr. Supt. Emmanuel Licup, Task Force Operations ng Miss Universe, \u201cin place\u201d na ang mga security personnel na kanilang ide-deploy.", "Nasa 1,300 mga pulis ang kanilang inilaan para magsilbing security personnel sa mga billeting areas ng mga kandidata kabilang dito ang onboard security para sa mga ito.", "Samantala, sinabi ni Licup na nananatiling \u2018no terror threats\u2019 sa ngayon pero hindi naman isinasantabi ng PNP ang posibilidad na magsagawa ng pananabotahe ang teroristang grupo subalit kanilang sisiguraduhin na hindi makakaporma ang mga masasamang loob."], "category": "National", "title": ["All set sa Miss U!"]},
{"content": ["Nananawagan ng tulong ang mga opisyal ng San Sebastian Basilica Conservation and Development Foundation, Inc., sa publiko para masagip mula sa unti-unting pagkasira ang natatanging Metal Church sa Pilipinas na kilalang tahanan ng 400-anyos na replica ng Our Lady of Mount Carmel.", "Ayon kay Tina Paterno, executive director ng San Sebastian Basilica Conservation and Development Foundation, Inc., lingid sa kaalaman ng maraming mananampalataya, ang natatanging detalye ng pagkakalikha sa San Sebastian Church nang itayo ito halos 125 taon na ang nakalilipas.", "Aniya, malaking bahagi ng San Sebastian Church ang unti-unti nang kinakain ng mga kalawang kaya naman nais ng San Sebastian Basilica Conservation and Development Foundation, Inc. na mapreserba ang orihinal na itsura nito."], "category": "National", "title": ["Isalba ang nag-iisang PH \u2018metal church\u2019"]},
{"content": ["Mula sa organisadong grupo at hindi lang ordinaryong social media user ang nasa likod ng walang puknat na paninira kay Vice President Leni Robredo.", "Ito ang suspetsa ng Office of the Vice President sa pamamagitan ng spokesperson ng bise presidente na si Georgina Hernandez dahil maya\u2019t maya ay mayroong mga isyung ibinabato sa kanila sa social media.", "\u201cSa totoo lang, si VP Leni talaga ang nagi\u00adging biktima at nakakatanggap ng organisadong paninira talaga sa social media. Itong huli ang #Leni\u00adLeaks,\u201d pahayag ni Hernandez.", "Kasama sa mga misinformation na umaabot kay Pangulong Rodrigo Duterte dahil sa social media ay ang umano\u2019y pagdalo ni Robredo sa anti-Duterte rallies na kailan man ay hindi umano ginawa ng pangalawang pangulo.", "Pawang walang kato\u00adtohanan aniya ang mga nakakarating na impormasyon sa Pangulo na nagsisimula lahat aniya sa social media kaya naniniwala ang kampo ni Robredo na organisado ang grupong naninira sa kanila.", "\u201cKumbaga, walang katotohanang bagay na tama po kayo, iyong pinaniniwalaan na lang din bilang totoo. At mukhang nanggagaling po talaga ito sa organisadong paninira na nakikita sa social media,\u201d ayon pa kay Hernandez."], "category": "National", "title": ["Upak kay VP Leni, organisado!"]},
{"content": ["Pinayuhan ng chairman ng House committee on dangerous drugs na si Surigao del Norte Rep. Robert Ace Barbers, ang mga mayors na sangkot sa iligal na droga na huwag balewalain ang banta ni Pangulong R\u00adodrigo Duterte dahil seryoso ang Pangulo sa laban sa mga ito.", "Ginawa\u2002ni\u2002Barbers ang\u2002pahayag\u2002matapos manawagan si Duterte sa mga narco mayor na sangkot sa iligal na droga na mag-resign na sa kanilang puwesto dahil kung hindi ay mamamatay ang mga ito.", "\u201cLahat ng mga guilty na mayor must heed to the call of the President or else they might suffer the consequences dahil seryoso ang Pangulo natin sa anti-illegal drug war\u201d ani Barbers.", "Gayunpaman, sinabi ng mambabatas na kailangang pangalanan na ng Pangulo ang mga mayor, governor na nasa kanyang listahan na drug lord at kung hindi man ay protektor sa iligal na droga sa kanilang nasasakupan.", "\u201cPalagay\u2002ko\u2002dapat nang pangalanan ng Pa\u00adngulo \u2018yung mga nasa kanyang listahan. Hindi lang mayor, siguradong may vice mayor dyan (na sangkot sa ilegal na droga) o siguradong mayroon ding vice governor sa illegal drug trade,\u201d anang mambabatas.", "Tuwing\u2002humaharap sa publiko si Duterte ay bitbit nito ang makapal na listahan ng mga taong sangkot sa iligal na droga na kinabibilangan ng mga mayors at iba pang pulitiko.", "Sang-ayon naman si Senator Sherwin Gatcha\u00adlian\u2002sa\u2002panawagan\u2002ni PDU30 sa lahat na politikong sangkot sa droga na magbitiw na lamang sa kani-kanilang posisyon."], "category": "National", "title": ["SOLON SA NARCO MAYORS: MANGINIG NA KAYO!"]},
{"content": ["Nakaumang ang pagtaas ng singil sa kuryente bunsod ng 20 araw na maintenance shutdown ng Malampaya gas field, ayon sa Department of Energy (DOE).", "\u201cBecause our aim here is to ensure na hindi tayo magulat pagdating ng bill dahil sa simulations po natin, lumalabas na may dagdag pong P1.20 per kilowatt hour at kung dagdagan pa po natin \u2018yan ng VAT eh lumalabas na about P1.40 (per kwh). So, halimbawa po ang isang bahay ay 200 kilowatts po ang monthly consumption eh magdadagdag po \u2018yan ng 200 to 300 pesos. So dahil po diyan ay demand side management po \u2018yung itinutulak natin,\u201d paliwanag ni DOE Undersec. Felix William Fuentebella sa press briefing sa Malaca\u00f1ang kahapon.", "Ang dagdag singil sa kuryente ay mararamdaman pagdating ng electric bill sa buwan ng Marso, ngayong taon."], "category": "National", "title": ["Taas-kuryente nakaumang"]},
{"content": ["Pinagsusumite ng Kor\u00adte Suprema si Senadora Leila de Lima ng kontra-salaysay sa ikaapat at panibagong disbarment case na inihain laban sa mambabatas.", "Ang disbarment complaint ay inihain ng isang Atty. Fernando Perito.", "Binigyan ng 10-araw ng Korte Suprema si De Lima para sumagot sa nasabing reklamo.", "Hindi naman inilahad ng Korte Suprema kung ano ang batayan ni Perito sa disbarment complaint laban sa senadora.", "Una\u2002rito,\u2002naghain na rin ang Volunteers Against Crime and Corruption (VACC) at s\u00adina dating National B\u00adureau of Investigation (NBI) De\u00adputy Directors R\u00aduel L\u00adasala\u2002at\u2002Reynaldo E\u00adsmeralda ng disbarment complaint laban kay De Lima na nag-ugat naman sa kanyang pakiki\u00adpagrelasyon sa dati nitong driver/bodyguard na si Ronnie Dayan.", "Si De Lima ay ina\u00adakusahan ng paglabag sa Code of Professional Responsibility at sa Lawyers\u2019 Oath dahil sa tinatawag na gross immorality.", "May nakabinbin na ring dalawa pang disbarment complaints laban kay De Lima na inihain nina Atty. Agustin Sundiam at Atty. Ricardo Rivera na nag-ugat naman sa pagsuway nito sa temporary restraining order (TRO) ng Korte Suprema na pumigil sa pagpapatupad ng watchlist order ng Department of Justice (DOJ) laban kay da\u00adting Pangulong Gloria Arroyo noong nakalipas na taong 2011."], "category": "National", "title": ["4th disbarment case vs De Lima"]},
{"content": ["Matapos maitala ang 22 oras at 19 na minutong prusisyon, nagtala ng rekord ang Traslacion 2017 bilang pinakamatagal na Traslacion ng Itim na Nazareno.", "Eksakto alas-3:42 ng madaling-araw nang tuluyang maipasok sa Simbahan ng Quiapo ang Poong Itim na Nazareno kung saan umabot ng 22-oras at 19 na minuto ang prusisyon ng Itim na Nazareno matapos ang misang isinagawa sa labas ng simbahan.", "Taong 2012 nang maitala ang pinakamatagal na prusisyon na tumagal ng 22-oras. Na-break ang rekord na ito kahapon ng madaling-araw.", "Sa kabuuan, idineklara ni PNP chief Director General Ronald \u2018Bato\u2019 dela Rosa na \u201cgenerally peaceful\u201d ang pinakamalaking selebrasyong ito ng Catholic faith sa Pilipinas.", "Pinapurihan naman ni Manila Mayor Joseph Estrada ang PNP, AFP, ang Simbahang Katolika at ang milyong deboto sa mapayapang pagdaraos ng Traslacion 2017."], "category": "National", "title": ["Traslacion 2017, record-holder"]},
{"content": ["Dahil sa maanomalyang pagbili ng isang monitoring equipment, kinasuhan sa Office of the Ombudsman si Environment Secretary Gina Lopez at 3 pang opisyal ng Environmental Management Bureau (EMB) ng ahensya.", "Maliban kay Lopez, kabilang sa kinasuhan ng administratibo at kriminal sina Jean Rosete at Teresita Peralta nang sampahan ni EMB at consultant na si Leo Jasareno.", "Nag-ugat ang reklamo sa maanomalyang pagbili umano ng EMB-DENR Air Monitoring Section ng equipment na Differential Optic Absorption Spectroscopy (DOAS) noong 2006 at 2010 mula sa kumpanyang Electrobyte nang hindi man lamang dumaan sa isang market research. Ang DOAS ay isang air quality monitoring.", "Sa inihaing reklamo ng United Filipino Consu\u00admers na sina Rodolfo Javellana at Maniel Galvez, iginiit nito na malinaw na pinapaboran ng ahensya ang Electrobyte sa naganap na dalawang biddings, sa katunayan umano ay 2013 pa bayad ang kumpanya gayong nito lamang naikabit ang nasabing equipment.", "Damay naman sa kaso si Lopez dahil ilang beses na umanong inireklamo ng grupo ang nasa likod ng pagbili ng DOAS subalit walang naging aksyon dito ang kalihim na tila kinukunsinti umano ang iligal na transaksyon."], "category": "National", "title": ["Gina Lopez, 3 pa kinasuhan"]},
{"content": ["Habang tinutulak ng Malaca\u00f1ang ang pagdagdag ng excise tax sa mga produktong petrolyo, mistulang nakakalimutan naman ng mga ito ang panukalang bawasan ang income tax ng mga taxpayers.", "Sa panayam sa kanyang tanggapan, nagtatanong si Albay Rep. Edcel Lagman sa liderato ng Kamara kasama na ang mga economic managers ni Pangulong Rodrigo Duterte kung may plano ang mga itong ituloy ang nasabing panukala.", "\u201cI don\u2019t think it has been discussed in the committee level, wala pa naman,\u201d ani Lagman kaya nais nitong malaman umano kung ano ang plano ng Kamara at Palasyo sa panukalang ito.", "Noong Agosto 2016 pa ihinain ni House deputy speaker Miro Quimbo sa Kamara ang House Bill 20 na naglalayong bawasan ang income tax na binabayaran ng mga taxpayers lalo na ang mga manggagawa.", "Base sa nasabing panukala, lahat ng mga manggagawa na kumikita lamang ng P241,137 kada taon tulad ng sinasahod ng isang Teacher 1 at nagbabayad ng P14,231 sa ilalim ng 32% income tax rate ngayon, magi\u00adging P9,935 na lamang ito kapag nagkataon.", "Bahagi umano ito ng tax reform na nais ni Quimbo na maipatupad ng gobyerno upang matulungan ang mga taxpayers na tumaas ang kanilang take-home pay at makumbinsi ang mga nandadaya sa buwis na magbayad na."], "category": "National", "title": ["Anyare sa bawas tax?"]},
{"content": ["Sinopla ni Vice President Leni Robredo si Department of Justice (DOJ) Sec. Vitaliano Aguirre II dahil sa pagsisinunga\u00adling nito nang sabihin na nakitulog umano siya sa bahay ng Fil-Am philanthropist na si Loida Nicolas-Lewis.", "\u201cAko? (Napatawa) Naku, nakakalungkot naman po. Kung totoo po na sinabi iyan ng ating DOJ Secretary.", "Pati ba naman siya kabahagi na ng pagsisinungaling?\u201d ani Robredo sa panayam sa Marinduque kahapon kung saan binisita at binigyan ng ayuda ang mga biktima ng bagyong \u2018Nina\u2019.", "Ginawa ni Robredo ang nasabing reaksyon matapos sabihin umano ni Aguirre na nag-overnight si Robredo sa bahay ni Nicolas-Lewis na siyang nasa likod umano ng Global Filipino Diaspora Council (GFDC) na tinatawag na #LeniLeaks noong nasa Amerika ito.", "Si Robredo ay nagbakasyon sa Amerika kasama ang kanyang tatlong anak at ina na 80-anyos na para sa reunion ng kanilang pamil\u00adya noong Pasko subalit agad na bumalik matapos manalasa ang bagyong \u2018Nina\u2019.", "\u201cSecretary po siya ng DOJ, sana po hindi siya nagsasabi ng mga kasinungalingan. Kasi iyon po talaga, kasinungalingan. Hindi ko po nakausap, hindi ko nakita man lang pagpunta ko ng America,\u201d ani Robredo.", "Sinabi ni Robredo na isa si Nicolas-Lewis sa mga supporters nito nu\u2019ng tumakbo ito bilang kinatawan ng Camarines Sur sa Kamara noong 2013 dahil isa itong Bicolana subalit mula noon ay hindi na niya ito nakakausap kahit sa telepono.", "Mariing itinanggi rin ng Bise Presidente na kabahagi siya ng Yahoo group na tinawag ng palasyo ng Malaca\u00f1ang na #LeniLeaks na ang layon umano ay patalsikin si Pangulong Rodrigo Duterte sa kapangyarihan.", "Samantala, sinabi naman kahapon ni Aguirre na walang balak ang kanyang tanggapan na imbestigahan sa ngayon ang diumano\u2019y nabistong plano ng mga supporters ni Robredo na patalsikin ang Pangulo.", "\u201cIilan lang naman sila. They are just making noise although may pera sila,\u201d anang kalihim."], "category": "National", "title": ["VP Leni kay Aguirre: \u201cJustice ka, \u2018wag kang sinungaling\u2026\u201d"]},
{"content": ["Importanteng sagutin ng Malaca\u00f1ang kung totoo o hindi na nagpagamot si Pangulong Rodrigo Duterte sa isang cancer hospital sa Guangzhou, China sa mahigit isang linggong hindi pagpapakita sa publiko pagpasok ng taong 2017.", "\u201cAll the President should do is inform the people about the status of your health because that is national security issue.\u201d", "Ito ang pahayag ni Magdalo partylist Rep. Gary Alejano bilang reaksyon sa kolum ni da\u00adting Sen. Francisco \u2018Kit\u2019 Tatad sa pahayagang The Manila Times kung saan isinulat dito na bumisita diumano ito sa world famous Fuda Cancer Hospital ng Guangzhou (dating Canton) sa lalawigan ng Guangdong sa China.", "Sa kolum ni Tatad na inilathala ng naturang pahayagan kahapon, sinabi nito na nakatanggap umano siya ng impormasyon sa kanyang source na nagtungo diumano si Duterte, sakay ng isang private plane, sa Guangzhou China.", "\u201c\u2026coming from a chain of usually reliable source, that DU30, in fact, leave Davao on board a private executive plane that flew him to China for a meeting with doctors at the world-famous Fuda Cancer Hospital in Guangzhou (formerly Canton) Guangdong Province.\u201d", "\u201cTotoo man \u2018yan o hindi, dapat sumagot ang mga tao ng Pangulo,\u201d giit ni Alejano.", "Makaraan ang halos maghapong pagtatanong ng media, sumagot si Special Assistant to the President (SAP) Sec. Christopher \u2018Bong\u2019 Go at mariing itinanggi ang walang katotohanang impormasyon.", "Hinamon din nito ang media na i-check kung may rekord na magpapatunay na nagtungo sila ng China ni Pangulong Duterte.", "\u201cNot true. One hundred percent, hindi kami lumabas (ng bansa). Check n\u2019yo. Hindi kami lumabas ng bansa,\u201d pagbibigay-diin ni Go sa panayam ng media kahapon.", "Makailang beses nang pinabulaanan ni Pangulong Duterte ang pagkakaroon ng kanser pero inamin nito na mayroon siyang Buerger\u2019s disease, Barrett\u2019s esophagus at problema sa gulugod na dulot ng pagkakaaksidente sa pagmomotorsiklo.", "Umiinom umano ang Pangulo ng synthetic opioid analgesic na ang tawag, ayon kay Tatad ay Fetnalyn \u201c\u2026.which is mainly coming from China, which said to be at least 50 times stronger than heroin and used by cancer patient to treat pain\u2026\u201d", "Ipinunto sa kolum ni Tatad na pitong araw na nawala si Duterte kung saan ang huling public appearance nito ay noong Rizal Day, December 30, kung saan bumisita ito sa mga biktima ng pagsabog sa Hilongos, Leyte."], "category": "National", "title": ["PDU30 NAGPAGAMOT SA CHINA?"]},
{"content": ["Bunsod ng naganap na jailbreak sa North Cotabato District Jail (NCDJ) sa Kidapawan City, tuluyan nang sinibak sa puwesto ang Jail Warden nito.", "Iniutos\u2002ni\u2002DILG\u2002Secretary\u2002Ismael Sueno ang pagsibak kay Jail Warden Supt. Peter Bongat kasunod na rin ng kahilingan ni North Cotabato acting Go\u00advernor Shirley Macasarte-Villanueva.", "Matatandaang nilusob ng armadong grupo ang nasabing bilangguan noong Enero 4 ng hatinggabi na nagresulta sa pagpuga ng may 158 inmates at pagkamatay ng 7 katao.", "Napag-alaman na ang tinaguriang biggest jailbreak sa bansa ay inilunsad ng grupo ni Commander Derbi.", "Dahil dito, sinibak si Bongat matapos ilabas ang resulta ng initial observations at report tungkol sa insidente, na may indikasyon na may kapabayaan ang opisyal dahilan kaya maaaring isisi sa kanya ang pagtakas ng mga preso.", "Sa pinakahuling report, umaabot pa lamang sa 58 ang na-account ng mga awtoridad na inmates kung saan 10 dito ang napatay sa manhunt operation."], "category": "National", "title": ["Warden sibak sa Cotabato jailbreak"]},
{"content": ["Nagpalipad ng warning shots ang US Navy Ship laban sa Iranian boats malapit sa Strait of Hormuz.", "Ayon sa ulat ng CNN, kinumpirma ng US Official na limang Iranian vessels ang lumapit sa US Navy ship na USS Mahan at dalawa pang US ships habang ito ay nasa Strait.", "Ito na ang pangalawang insidente ng engkuwentro ng dalawang bansa sa loob ng ilang buwan.", "Ang Strait of Hormuz ay matatagpuan sa Gulf of Oman at sa Persian Gulf.", "Noong Setyembre ay nagbanta ang Iran na kanilang pababagsakin ang dalawang US Navy aircraft na basta lamang lumilipad sa ilalim ng Strait.", "Sinasabing napilitang magpalipad ng warning shots ang USS Mahan, na isang destroyer at gumamit din ng radio calls, flares, bells at whistles upang itaboy ang nasabing mga Iranian vessels."], "category": "National", "title": ["Iranian vessel pinaulanan ng warning shots"]},
{"content": ["Umakyat na sa mahigit na 20-katao ang namamatay dahil sa nara\u00adranasang malamig na panahon sa mga bansa sa Europe.", "Sa ulat ng Agence France-Presse, sampu sa mga namatay ay mula sa bansang Poland habang tatlong migrants naman sa Iraqi at isa sa Somali malapit sa Turkish-Bulgarian border.", "Nakapagtala rin ng pagkamatay\u2002dahil\u2002sa lamig sa Italy, Czech Republic at Ukraine.", "Maraming\u2002mga palipa\u00adran at paaralan sa Russia na rin ang nagsara dahil sa pag-ulan ng yelo.", "Mula\u2002pa\u2002noong Nobyembre ay nakapagtala na ang mga awtoridad ng 65-katao ang namatay dahil sa taglamig.", "Kabilang sa mga nasawi ang isang 68-anyos na lalaki na natagpuang matigas ang bangkay sa Macedonian capital Skopje kung saan bumagsak sa -33 degrees Celsius ang temperatura."], "category": "National", "title": ["20 patay sa lamig"]},
{"content": ["Nabaril at napatay ang kapatid ng mag-asawang commuters\u2019 rights acti\u00advist na sina Angelo S\u00aduarez at Donna Miranda sa San Pedro, Laguna kamakalawa.", "Kinilala ang biktima na si Emilian Grey Miranda, 36-anyos, nakaba\u00adbatang kapatid ni D\u00adonna, ang live-in partner ng aktibista at Train Riders Network convenor na si Suarez.", "Batay sa police report, nagkakarga sa kanyang sasakyan ng mga galon ng tubig si Emilian mula sa kanyang water refilling station nang atakihin ito ng suspek sa harap ng kaniyang bahay sa Brgy. San Vicente.", "Mula\u2002sa\u2002kuha\u2002ng CCTV camera, nakita ang paglapit ng nag-iisang suspek at ang pagbaril dito kungsaan tinamaan ito ng dalawang beses sa mukha gamit ang kalibre .45 baril.", "Kabilang si Emilian sa mga nasa drugs watch list ng San Pedro."], "category": "National", "title": ["Kapatid ng aktibista, itinumba"]},
{"content": ["Kinasuhan kahapon ng Office of the Ombudsman ng graft ang isang alkalde ng Pangasinan matapos nitong iparenta sa isang private firm ang construction equipment ng kanilang munisipalidad.", "Si Anda, Pangasinan Mayor Aldrin Cerdan ay kinasuhan sa Sandiganbayan ng paglabag sa Section 3(e) ng Republic Act 3019 p the Anti-Graft and Corrupt Practices Act.", "Batay sa datos ng Ombudsman, noong 2012 ay pinarenta ni Cerdan sa halagang P100,000 ang backhoe, payloader at dump trucks na pagmamay-ari ng munisipalidad sa JASA Builders.", "Ginawa umano ng alkalde ang pagpaparenta nang walang pag-apruba ng Sangguniang Bayan na malinaw na paglabag sa itinatakda ng Local Government Code of 1991.", "Nasa P30,000 ang inirekomendang piyansa ng Ombudsman sa kaso ni Cerdan."], "category": "National", "title": ["Pangasinan mayor swak sa graft"]},
{"content": ["Bangkay na ng matagpuan ang isang 78-an\u00adyos na\u2002retiradong\u2002teacher, matapos ang mahi\u00adgit dala\u00adwang araw na pagkawala nito, nang umalis buhat sa kanilang bahay at nadiskubre kamakalawa ng hapon na nakalutang sa creek sa Indang, Cavite.", "Batay sa inisyal na imbestigasyon ng Indang Municipal Police Station, pasado alas-dos ng hapon ng mamataan sa creek na malapit sa kanilang bukirin\u2002ang\u2002biktimang si V\u00adicente Lontoc y Gatdula, residente ng Brgy. Agus-Os, Indang Cavite.", "Ayon sa salaysay ng mga\u2002kaanak\u2002ng\u2002biktima, may sakit na Alzhei\u00admers Disease ang matanda at posibleng ito ang na\u00adging dahilan ng pagkahulog nito sa creek."], "category": "National", "title": ["Bangkay ng retiradong guro lumutang sa creek"]},
{"content": ["Niyanig\u2002kahapon\u2002ng magnitude 7.2 na lindol sa ilang bahagi ng Mindanao\u2002malapit\u2002sa\u2002Celebes Sea.", "Sa earthquake bulletin ng Philippine Institute of Volcanology and Seismo\u00adlogy (PHIVOLCS), tumama ang epicenter ng lindol sa 223 kilometro timog-silangan ng Tongkil, Sulu.", "Naramdaman ang pag\u00adyanig bandang alas-2:13 ng hapon at may lalim na 625 kilometro kung saan naitala ang Intensity 2 sa General Santos City.", "Pagkaraan\u2002ng\u2002labin\u00addalawang minuto, tumama naman ang magnitude 4.9 na aftershock sa 236 kilometro ng Siasi, Sulu.", "Naitala ang Intensity 2 sa Mati, Davao Oriental.", "Bagama\u2019t\u2002may\u2002kalakasan\u2002ang\u2002paglindol, pinawi\u2002ni\u2002PHIVOLCS Director Renato Solidum ang pangamba ng publiko.", "Ayon\u2002kay\u2002Solidum, walang banta ng pinanga\u00adngambahang tsunami dahil malalim at tectonic in origin ang sanhi ng lindol at wala rin umanong ina\u00adasahang casualty o mga nasirang\u2002ari-arian."], "category": "National", "title": ["Magnitude 7.2 tumama sa Sulu"]},
{"content": ["Kinatigan ng Office of the Ombudsman ang pagsasampa ng kasong graft laban sa dating alkalde at mga miyembro ng Sangguniang Bayan ng Sibuco, Zamboanga del Norte matapos itong magpalabas ng iligal na resolus\u00adyon\u2002na\u2002nagbibigay\u2002kapangyarihan sa alkalde na siya lamang ang may awtorisasyon na pumirma at magpalabas ng tseke para sa munisipalidad.", "Kabilang\u2002sa\u2002kinasuhan ay sina dating Sibuco\u2002Mayor\u2002Norbideiri Edding, mga SB members na sina Norbryan Edding, Malik Tutuan, Nas\u00adser Mahamod, Absar Ca\u00adril, Jaapal Dodong, Abbas Samson at Misal Hawari.", "Nag-ugat\u2002ang\u2002kaso noong 2010 nang mag-akda\u2002ng\u2002isang\u2002resolus\u00adyon\u2002ang\u2002Board\u2002Member na si Edding, kapatid ng alkalde na nagbibigay\u2002kapangyarihan\u2002dito na siyang lumagda sa mga tseke, nag-apruba ng disbursement vouchers at payrolls.", "Giniit ng Ombudsman na malinaw na paglabag sa batas ang ginawa ng mga\u2002respondents."], "category": "National", "title": ["Graft vs Zambo ex-mayor"]},
{"content": ["Nasa mahigit 400,000 kabahayan pa ang walang ilaw dahil sa pagtama ng bagyong \u2018Nina\u2019 noong Pasko, ayon sa Department of Energy (DOE).", "Sa pinakahuling update ng National Grid Corporation of the Philippines (NGCP), nasa 76.34 porsiyento o katumbas ng 1,311,828\u2002households pa lamang ang\u2002naibabalik\u2002na-supply ng kuryente sa buong Katimugang Luzon na sinalanta ni Nina.", "Ayon\u2002kay\u2002Energy Secretary Alfonso Cusi, minamadali na nila ang pagkumpuni sa mga nasirang power transmission.", "\u201cWe are maximizing our assets and resour\u00adces for the resumption of electricity in the soonest possible time in the hard-hit areas, where hundreds of distribution poles went down,\u201d wika ni Cusi.", "Samantala inanunsyo ni Cusi na naibalik na sa normal noong January 9 ang supply ng kuryente sa Batangas, Occidental Mindoro, Camarines Norte at Sorsogon.", "Nasa 84.62% na rin ang power restoration sa probinsya ng Quezon (84.62%); Oriental Mindoro (91.18%), Camarines Sur (58.9%), Albay (47.75%) at Catanduanes (18.92%).", "Tatlong transmission facilities naman ang sinira ng bagyong Auring sa Siargao, Surigao del Norte at Surigao del Sur \u2013 ito ang Butuan-Placer 138kV line 1, Placer-Madrid 69kV line, at Placer-Surigao 69kV line.", "Samantala\u2002pagpasok naman aniya ng bagyong Auring ay nagkaroon ng problema ang dalawang pasilidad ng NGCP kabilang ang isang tore at isang emergency\u2002restoration system dahil may inaayos din umanong isang tore."], "category": "National", "title": [".4M \u2018Nina\u2019 victims wala pa ring ilaw"]},
{"content": ["Tahasang kinondena ni Pope Francis ang mga pang-aatake ng mga terorista na ginagamit ang pa\u00adngalan ng Diyos sa buong mundo.", "Sa kaniyang pagsasalita sa Vatican diplomatic corps, sinabi ng Santo Papa na walang sinumang tao sa mundo ang puwedeng pumatay sa ngalan ng Diyos.", "Aniya, hindi ipinag-uutos ng Diyos na pumatay ng kapwa ang isang tao.", "Kasabay nito ay nagbabala ang Santo Papa na ang kahirapan ay siyang magsisilbing ground para sa radikalisasyon.", "Dagdag pa nito na ang fundamentalist terrorism ay bunga ng spiritual poverty na idinudugtong sa social poverty.", "Maaari lamang aniya itong masugpo kapag pagtibayin ng mga religious at political leaders ang kanilang pagtuturo ng tama.", "Inihalimbawa ng Santo Papa ang nangyayaring pagpatay ng mga terorista sa mga sibilyan sa mga bansa sa Europe, Africa, Asia, Gitnang Silangan at Estados Unidos noong nakalipas na taon."], "category": "National", "title": ["Pope Francis: \u2018Never kill in God\u2019s name\u2019"]},
{"content": ["Anim na climbers ang nasawi matapos ma-stranded sa bulkan ng Guatemala kung saan bumagsak ang malamig na panahon.", "Ayon\u2002sa\u2002Agence France-Presse, pawang mga Guatemalans ang naiulat na nasawi habang nasagip naman ang tatlong iba pa na agad isinugod sa pagamutan.", "Base sa inisyal na imbestigasyon,\u2002maa\u00adyos ang panahon nang umakyat ang mga biktima kung saan dalawang grupo ang mga ito patu\u00adngo sa Acatenango Volcano na may taas na 3,975 metro o 13,045 talampakan.", "Ngunit nang maka\u00adakyat ang mga ito sa nasabing bulkan ay sumama naman ang panahon kung saan biglang bumagsak ang temperature ng -6 degrees centigrade o 21 degrees Fahrenheit."], "category": "National", "title": ["6 climbers tigok sa bundok"]},
{"content": ["Patay ang nasa 21-katao sa nangyaring malawakang baha sa bansang Thailand.", "Ayon sa ulat, dahil sa matinding ulan na nararanasan sa 12 na mga lalawigan sa nasabing bansa ay nagdulot ito ng malalaking pagbaha.", "Sinabi ni Deputy Prime Minister Prawit Wongsuwan, nagpadala na ng mga sundalo sa apektadong mga lugar para sa agarang pamumudmod ng relief aids.", "Batay sa Department of Disaster Prevention and Mitigation, mahigit 330,000 mga kabahayan ang apektado ng baha.", "Samantala, patuloy na inaalam ng Department of Foreign Affairs (DFA) kung may mga Filipino na naapektuhan ng nasabing baha sa Thailand. \u00ad"], "category": "National", "title": ["21 patay sa Thailand flood"]},
{"content": ["Binawian na ng buhay si dating Iranian President Akbar Hashemi Rafsanjani dahil sa atake sa puso.", "Sa ulat ng BBC, pumanaw na ang 82-anyos na si Rafsanjani, na dalawang terminong naging pangulo ng bansa mula taong 1989 hanggang 1997.", "Bago ang kaniyang kamatayan ay naging mi\u00adyembro ito ng Expediency Council na nag-aayos ng mga sigalot sa parliyamento at ng Guardian council.", "Naging maimpluwensiya pa rin ito sa bansa at kilalang tagasuporta ng kasalukuyang pangulo na si Hassan Rouhani.", "Pinarangalan naman ni Iran\u2019s Supreme Leader Ayatollah Ali Khamenei si Rafsanjani, na sa kabila ng pagiging magkalaban ng mga ito sa pulitika ay malaking kabawasan naman sa nasabing bansa ang galing nito."], "category": "National", "title": ["Ex-Iran president pumanaw na"]},
{"content": ["Matapos ang apat na landfall ng bagyong \u2018Auring\u2019 sa Visayas, isa na lamang itong low pressure area (LPA) o sama ng panahon, pero magdadala pa rin ito ng malakas na pag-ulan sa Bicol Region at Samar.", "Sa inilabas na final severe weather bulletin ng Philippine Atmospheric, Geophysical and Astronomical Services Administration (PAGASA), binawi na ang nakataas na storm warning signal sa lahat ng panig ng bansa.", "Si Auring na isa na lamang LPA ay huling namataan sa 40 kilometers East ng Mactan City sa Cebu.", "Noong Linggo, tatlong beses nag-landfall ang bagyo \u2013 una ay sa Siargao, Surigao del Norte alas-tres ng hapon; ikalawa sa Dinagat Province, alas-kwatro ng hapon at ang ikatlo ay sa Paraon Island, Southern Leyte bandang alas-sais ng gabi.", "Ang huling pagtama sa lupa ng mata ng bagyong Auring ay kahapon ng madaling-araw sa Ubay, Bohol.", "Bagama\u2019t tinanggal na sa kategorya ng bagyo si Auring, ibinabala pa rin ng PAGASA ang pagbaha at landslides sa Bicol Region at Samar dahil sa malakas na buhos ng ulan dala ng LPA.", "Mahina hanggang sa katamtamang pag-ulan naman ang mararanasan sa CALABARZON, Mindoro, Marinduque at Romblon."], "category": "National", "title": ["\u2018Auring\u2019 naka-4 bago kumalma"]},
{"content": ["Isang mag-ina ang kapwa nasawi habang kritikal ang kanyang anak na babae makaraang pagbabarilin ng armalite ng isang negosyanteng sinasabing karelasyon ng huli habang nagbaril naman sa kanyang sarili sa loob ng kanyang farm sa Brgy. Marungko, Angat, Bulacan kamakailan.", "Sa ipinadalang report sa tanggapan ni P/Senior Supt. Romeo Caramat, Jr., ac\u00adting Provincial Director ng Bulacan Police, hindi na pinangalanan ang nasa\u00adwing ina at kapatid na lalaki ng nasugatang biktima na itinago sa pangalang Beth, 29, dalaga, na kasalukuyang nasa kritikal na kondisyon matapos magtamo ng mga tama ng bala sa kanyang katawan.", "Nagpakamatay naman ang suspek na si Marvin Santiago, 46, may-asawa, negosyante at may-ari ng farm sa Bakalan St., Brgy. Marungko, Angat matapos pagbabarilin ang mag-iinang biktima nang itutok nito sa kanyang tiyan ang kanyang M-16 armalite rifle at paputukin.", "Nabatid na naganap ang insidente noong Biyernes, pasado alas-11 ng umaga matapos imbitahan ng suspek na si Santiago ang biktimang si Beth na sinasabing girlfriend nito, kung saan isinama naman nito ang kanyang ina at kapatid na lalaki nang magtungo sa nasabing farm. Nagkaroon umano ng pag-uusap ang apat na nauwi sa mainitang diskusyon.", "Sa puntong ito ay biglang nagtungo si Santiago sa kanyang sasakyan saka kinuha ang armalite at kanyang pinaputukan ang mga biktima na ikinasawi ng ina at kapatid na lalaki ni Beth, na kasalukuyang nasa malubhang kalagayan sa ospital."], "category": "National", "title": ["Mag-iina niratrat ng negosyante"]},
{"content": ["Para tuluyang makabangon sa kanilang masamang karanasan sanhi ng epekto ng bagyong Nina, nakatakdang magbigay ng scholarship ang Technical Education and Skills Development Authority (TESDA) sa mga naging biktima ng nasabing sakuna bukod pa sa community based training program at training con production na ilalaan para muling maitayo ang tahanan ng mga apektadong pamilya.", "Ayon kay TESDA Director General Secretary Guiling \u2018Gene\u2019 Mamondiong, kasalukuyan nang iniisa-isa ng mga tauhan ng kanilang ahensiya ang mga lugar na tinamaan ng bagyong Nina partikular na ang mga probinsya ng Mindoro, Marinduque, Batangas, Catan\u00adduanes, Legaspi, Sorsogon, Albay, Camarines Sur at iba pang lugar sa Southern Tagalog.", "Aniya, bukod sa scho\u00adlarship na ipagkakaloob ng TESDA ay bibigyan din ang mga residente ng community based trai\u00adning program kung saan ay tuturuan ang mga ito ng pagkakakitaan base na rin sa mga matatagpuan sa kanilang paligid habang ang training con production naman ay karagdagan ng kanilang kaalaman kung paano muling maitatayo ang kanilang mga tahanan."], "category": "National", "title": ["Scholarship sa \u2018Nina\u2019 victims"]},
{"content": ["Humingi ng paumanhin ang Israeli ambassador sa London matapos mahuli sa camera ang isa nitong tauhan na nagsasabing nais niyang pabagsakin si British Foreign Office Minister Alan Duncan.", "Sa ulat, kinumpirma ng isang tagapagsalita ng British Foreign Office na humingi sa kanila ng tawad si Israeli Ambassador Mark Regev, at nalinawan naman silang hindi ito sumasalamin sa pa\u00adnanaw ng embahada o ng pamahalaan ng Israel.", "Sinasabing palihim na na-video-han ng isang undercover reporter ang senior political officer na si Shai Masot habang kausap ang dating aide ng isa pang minister na si Maria Strizzolo tungkol sa mga British lawmakers.", "Sa pag-uusap, sinabi ni Duncan na alam ni Strizzolo kung sinong mambabatas ang gusto nitong pabagsakin sa pulitika, at nang tanungin pa, tinukoy nitong ito ay ang deputy foreign minister."], "category": "National", "title": ["Israeli ambassador nag-sorry sa London"]},
{"content": ["Bumuhos ang pakikiramay sa 17-anyos na si Mitzi Joy Balunsay, ang dapat sana\u2019y incoming 2nd year tourism student ng Cavite State University (CavSU) Main Campus sa Indang, Cavite na pinagputul-putol ang ba\u00adhagi ng katawan at ina\u00adbandona sa Brgy. De Ocampo, Trece Martires City, Cavite, apat na araw na ang nakalilipas.", "Kahapon ay nagsuot ng itim na kamiseta ang mga estudyante sa lahat ng sampung sangay ng Cavite State University sa buong lalawigan ng Cavite, bilang pagpapakita ng kanilang pakikiisa sa pagdadalamhati ng mga kaanak at kaibigan ng napaslang na dalagita.", "Sa pamamagitan ng Facebook post ng CavSU College of Arts and Sciences\u2002kamakalawa ng umaga ay ipinama\u00adhagi nila ang mensaheng humihikayat sa lahat ng estudyante na magsuot ng itim na kamiseta na sumisimbolo sa kanilang \u00adpakikisimpatya sa sinapit ng Theatre Member at Star Dancer ng kanilang school na si Mitzi Joy.", "Magugunitang nahuli rin ang suspek na si Alvin delos Angeles, 20-anyos, ex-boyfriend ng biktima, isang araw matapos ang krimen.", "Inamin ng suspek na siya ang responsable sa karumal-dumal na kamatayang sinapit ng dating karelasyon."], "category": "National", "title": ["CAVSU nagluksa kay Mitzi Joy"]},
{"content": ["Muling ipinakita ng mga Katoliko sa buong mundo ang debosyon nito sa Mahal na Poong Hesus Nazareno na ginanap na Traslacion kahapon, Enero 9.", "Walang mahulugang karayom ang dami ng tao na dumalo sa \u201cPahalik\u201d sa Quirino Grandstand mula araw ng Sabado hanggang araw ng Lunes kung saan ganap na alas-5:32 ng madaling-araw nang simulang umusad ang karosa ng Itim na Nazareno.", "Sa kabila ng may ilang deboto ang nasugatan dahil sa pag-uunahan na makalapit sa Andas ay masaya at nagbubunyi ang mga deboto na iwinagayway ang mga puting panyo o tuwalya bilang pagpapakita ng debosyon ng mga ito.", "May ilan sa mga deboto ang hindi napigilan na maiyak nang magsimulang umusad ang Andas sa pag-asang masasagot ang kahilingan ng mga ito sa Itim na Nazareno.", "Isinasagawa ang 10 kilometrong Traslacion mula Quirino Grandstand hanggang Quiapo Church tuwing Enero 9 kung saan 8 hanggang 10 milyong deboto ang taunang nakikibahagi sa nasabing tradisyon.", "Samantalang mahigit sa 3,000 pulis kasama na ang mga tauhan ng Armed Forces of the Philippines (AFP) at barangay tanod ang ipinakalat sa rutang dinaanan ng prusisyon upang matiyak ang kaligtasan ng mga debotong dadalo sa pagdiriwang."], "category": "National", "title": ["Traslacion 2017: Faith power muling ipinakita sa mundo"]},
{"content": ["Nasa\u2002mahigit 300-katao na ang nasugatan sa Traslacion at sa tradisyonal na \u2018Pahalik\u2019 ng Itim na Nazareno.", "Ayon sa pagtataya ng Manila local government, unang naitala ang 200-katao na nasugatan sa pagsisimula ng Traslacion kahapon ng umaga bago pa ito tumulak.", "Sa tala ng Manila Disaster Risk Reduction and Management Office (MDDRRMO), ganap na alas-nuwebe ng umaga, mahi\u00adgit 200-katao na ang nagkaroon ng minor injuries.", "Ayon sa hepe ng MDRRMO na si Johnny Yu, kabilang dito ang tatlong babaeng deboto na nabalian ng buto nang aksidenteng mahulog at ma\u00adtapakan ng ilang deboto habang tinatangka ng mga itong akyatin ang andas.", "Habang 7 deboto rin ang dinala sa Ospital ng Maynila nang aksidenteng mabagsakan ng steel railings.", "\u201cSo far, we have no untoward incident. We have about 200 injuries but almost all are only minor,\u201d ani Yu.", "Marami ring deboto ang inasistehan ng mga rescue groups na nawalan ng malay at nahilo dahil sa pagod at gutom.", "Kaugnay nito\u2019y mil\u00adyun-milyong deboto ang dumalo sa kapistahan at ayon naman sa pamunuan ng National Capital Region Police Office (NCRPO) ay maituturing itong \u201cgenera\u00adlly peaceful.\u201d", "Ayon kay NCRPO Chief Director Oscar Albayalde, bandang ala-una pa lamang ng hapon ay nakikita nilang crowd estimate ay nasa 1.4 milyon na kung saan naunang inasahan nilang nasa 15 hanggang 18 milyon na bilang ng mga deboto ang dadalo.", "Alas-singko ng mada\u00adling-araw ay nagsagawa ng inspection at check-point ang puwersa ng pulisya mula sa Quirino Grand Stand hanggang Quiapo.", "Alas-sais\u2002kahapon ng umaga ay pinutol ang linya ng komunikasyon at bumalik lamang ito matapos ang 20-oras.", "Ang pagkawala umano ng Smart, TNT, at Sun mobile phone services ay doon sa mga ruta ng Traslacion ay dahil sa \u201csecurity concerns.\u201d", "Nauna nang inamin ni Albayalde na ipinatupad ang one kilometer radius signal jamming sa mga mobile phones lalo mula sa andas at no-fly zone sa ibabaw ng Quiapo at karatig-lugar sa Maynila."], "category": "National", "title": ["DAAN-DAAN SUGATAN"]},
{"content": ["Hindi lamang si Pa\u00adngulong Rodrigo Duterte ang bahagyang dumausdos ang grado sa tao kundi maging si Vice President Leni Robredo kung saan ang nakitang sangkap ng pagbaba ay ang pag-exit nito sa gabinete ng admi\u00adnistrasyong Duterte.", "Bumaba ng pitong puntos o naging 58% mula sa dating 65% ang trust rating ni Robredo, ayon sa Pulse Asia survey.", "Isinagawa ang survey nu\u2019ng nakaraang Disyembre 6-11, 2016 dalawang linggo matapos itong mag-resign bilang housing czar. Mayroon itong 1,200 respondents.", "Nauna nang inilabas ang trust at approval rating survey ni Pangulong Rodrigo Duterte ng nasabi ring survey firm na nakakuha ng 83% na bu\u00admaba ng tatlong porsi\u00adyento mula sa dating 86%.", "Gayunman, sa kabila ng pagdausdus ng trust rating nina VP Leni at PDU30 ay lumalabas na silang dalawa pa rin ang tanging pinagkakatiwalaang mga opisyal ng gobyerno ng mayorya ng mga Filipino.", "May error margins na +3% sa national level at + 6% sa regional ang survey."], "category": "National", "title": ["Robredo rating dumausdos din"]},
{"content": ["Tinumbok kahapon ni Manila Archbishop Luis Antonio Cardinal Tagle ang panghuhusga bilang ugat ng pagkakawatak-watak ng sambayanan.", "Ang paraan upang matalo ang pagkakahati ay pairalin ang pag-ibig at respeto sa kapwa at sa magkakaibang opinyon.", "Sa kanyang homily sa Quirino Grandstand kasabay ng Kapistahan ng Poong Nazareno, sinabi ni Tagle na dapat na gami\u00adting halimbawa ng taumbayan ang ipinakitang pagmamahal ni Hesus Nazareno upang maalis ang pagkakawatak-watak ng mamamayan.", "\u201cKasi po ang pagkakahati-hati kalimitan bunga ng panghuhusga, sila mali, ako tama, magkaiba kami kayo marumi, ako malinis magkaiba tayo,\u201d sabi ni Tagle.", "Hinikayat ng kardinal ang lahat na sa halip na husgahan ang kapwa na nagkamali ay tulungan ito sa halip na yurakan.", "\u201cKapag merong tao na natutukso huwag nating huhusgahan na tayo\u2019y nagmamalinis na hinihiwalay ang sarili, sa halip alalahanin na tayo ay natutukso rin at kung s\u2019ya ay natutukso siguro kami ang dapat magtulungan,\u201d dagdag pa ng Arsobispo ng Maynila."], "category": "National", "title": ["\u2018Wag humusga, pag-ibig ang pairalin \u2014 Tagle"]},
{"content": ["Dinepensa kahapon ni Senate President Aquilino \u2018Koko\u2019 Pimentel III ang 2017 national budget mula sa alegasyong nasi\u00adngitan pa rin umano ito ng \u201cpork barrel\u201d na una nang idineklara ng Korte Suprema na unconstitutional.", "Si Senador \u00adPanfilo Lacson ang nagbunyag na may nasilip umano siyang naisingit na pork barrel allocation sa 2017 budget.", "Paliwanag ni Pimentel, nagkaroon lamang ng ibang pagkakaintindi o interpretasyon ukol sa kahulugan o depinisyon ng pork barrel system kung kaya\u2019t pinaghinalaang muling nasingitan ng pork barrel ang 2017 budget.", "\u201cI think we have a basic difference in our des\u00adcription or definition of what constitutes a return to the pork barrel system,\u201d ayon kay Pimen\u00adtel kasabay ng paglilinaw na sa desisyon ng korte sup\u00adrema, pinagbabawal lamang nito ang pakiki\u00adalam ng mga mambabatas sa implementasyon ng proyekto at hindi naman sa budget process.", "Maging si Senate President \u00adPro-Tempore Franklin\u2002Drilon\u2002ay dinepensa rin ang 2017 budget kasabay na rin ng pag-amin nito na siya mismo ay nagsumite ng kanyang proyektong maaaring pondohan nito.", "Kaalinsunod na rin ito sa alegasyong nasingitan ang 2017 budget ng pork barrel para sa mga mam\u00adbabatas.", "Ayon kay Drilon, hindi niya itinatanggi at ikinahihiya na nagsumite siya ng proyekto ngunit ito\u2019y nasa kapasyahan pa rin naman umano ng Pangulo."], "category": "National", "title": ["KOKO TUMUKOD SA 2017 BUDGET"]},
{"content": ["Muli na namang humirit ng ilang \u201cpakagat\u201d at panggulat na pahayag si Pangulong Rodrigo Duterte na ayon sa Presidente ay kadalasang sinasakyan ng media pero hindi naman umano dapat na sineseryoso.", "Sa kauna-unahang talumpati ngayong 2017 matapos humarap kahapon ng hapon para sa mass oath-taking ng mga bagong talagang opisyal ng gobyerno na ginanap sa palasyo ng Malaca\u00f1ang, muling inihayag ni Pangulong Duterte na pagdating sa credential sa pag-aaral ay wala naman talaga siyang masyadong maibibida at maipagyayabang dahil hindi naman nalalayo sa palakol ang kanyang mga grado.", "\u201cAko lang ang medyo tagilid dyan\u2026As like as the other we go by the majority sa totoo lang tayo hanggang 77, 78 ganun, okay naman \u2018yan wala akong maipagyabang kaya dinadaan ko na lang sa extrajudicial killings\u2026.hehehe\u2026wala akong credentials na maipagyabang,\u201d sabi ni Duterte.", "Sa mga ganitong pahayag aniya ay madalas na nagpipiyesta ang media.", "Inihalimbawa rin ni Pangulong Duterte at nagbalik-tanaw ito sa nauna na niyang pahayag patungkol sa pagkausap nito sa Diyos.", "\u201cItong media\u2026I\u2019m coming in from Laos, it was a long haul\u2026almost four hours pagdating namin sa Davao\u2026may presscon, ang tinanong ba naman sa akin\u2026tingnan mo talaga itong media oh, media\u2026sabing ganun meron ka na bang\u2026have you resolved the issue of not cursing, epithets and all in public hindi ka na magmura sabi ko anak ng p*ta sa lahat ba naman ng problema ng Pilipinas\u2026sabi ko while I was flying in I was looking out of the window\u2026dark and there was a brilliant light Jesus Christ appeared to me said you stop your cursing in public alam mo would you believe it naniwala itong mga\u2026hindi ko talaga akalain na naniwala,\u201d ayon pa sa Pangulo.", "\u201cTapos sinabi \u2018Duterte sinabi medyo may sira \u2018yan\u2026\u2019 Ganun daw ako sira ulo,\u201d sabi pa ng Pa\u00adngulo.", "\u201c\u2026if it really happened and God talk to me rather than me talking to him ang sira ulo ang Diyos hindi ako. Bakit ako kausapin\u2026 basta gusto kong magbiro, magbiro ako\u2026,\u201d giit pa ni Duterte."], "category": "National", "title": ["\u201cDiyos ang sira ulo!\u201d \u2014 PDU30"]},
{"content": ["Tatanggap ng P50,000 pataas ang bawat \u201ccollateral victim\u201d o iyong nadamay o napagkamalan lang sa kampanya ng gobyerno laban sa iligal na droga.", "Ayon kay Ako Bicol partylist Rep. Rodel Batocabe, hindi na kailangang maglaan ang gobyerno ng karagdagang pondo para bayaran ang mga inosenteng biktima ng napatay sa anti-illegal drug operations.", "\u201cMayroon budget sa victim of wrongful kil\u00adlings ang government. P50,000 minimum,\u201d ayon sa mambabatas.", "Sinabi ng mambabatas na hawak ng Department of Justice (DOJ) ang pondong ito subalit hindi nito matiyak kung magkano ang kabuuan ng pondo na inilalaan ng national government taun-taon.", "Kasama umano ang pondong ito sa danyos para sa mga taong biktima ng wrongful conviction o naakusahan at nasentensyahan sa krimeng hindi nito ginawa at nakulong ng ilang taon.", "Ayon sa mambabatas, kailangang mabayaran ang mga inosenteng mamamayan na napapatay sa mga anti-drug operations, hindi lamang ng mga pulis kundi ng mga vigilantes.", "Dahil dito, kaila\u00adngang maitatag na aniya ang \u201ctask force collateral damage\u201d upang masimulan na ang imbestigasyon at alamin kung ilan sa mahigit 6,000-kataong napatay sa kampanya ng gobyerno laban sa iligal na droga ang maituturing na nadamay lamang o \u201ccollateral damage\u201d.", "Samantala, ipinapabuhay naman ni House committee on dangerous drugs chairman Robert Ace Barbers ang Barangay Anti-Drug Abuse Councils (BADACs) upang mapa\u00adlakas pa ang kampanya \u00adlaban sa iligal na droga sa grassroot level.", "Ayon kay Barbers, kailangan pagtrabahuhin na ang mahigit 42,000 barangay sa buong bansa laban sa iligal na droga dahil sila ang higit na nakakaalam kung sinu-sino sa kanilang mga ka\u00adbarangay ang nagtutulak ng iligal na droga."], "category": "National", "title": ["P50K BAYAD SA MGA NADAMAY LANG"]},
{"content": ["Isa na namang menor-de-edad ang bumulagta sa kasagsagan ng anti-drug operations ng mga awtoridad sa Caloocan City kahapon ng madaling-araw.", "Sa ulat ni Police Senior Supt. Johnson Almazan ng Caloocan City Police, ganap umanong alas-tres ng madaling-araw nang magsagawa ng buy-bust operation ang mga tauhan ng Station Anti-Illegal Drugs-Special Operation Task Group (SAID-SOTG) sa kahabaan ng Bayabas Alley, Brgy. 154, Bagong Barrio ng nasabing lungsod.", "Sinasabing target ng nasabing operasyon ang isang alyas \u2018Buboy\u2019 kung saan ay isang pulis ang umano\u2019y nagsilbing poseur buyer.", "Subalit sa kalagitnaan ng pakikipagtransaksiyon ay nakatunog si alyas Buboy na ala\u00adgad ng batas ang kanyang pinagbebentahan ng shabu dahilan upang agad siyang magtatakbo papasok sa kanilang bahay kung saan ay mabilis naman siyang hinabol ng pulisya.", "Pagpasok sa loob ng bahay ay hindi na rin nagawa pang mahabol ng mga alagad ng batas ang puntiryang suspek matapos na harangin sila ng anak ng kinakasama ni Buboy na nakilalang si Hideyoshi Kawata, 17-anyos habang armado umano ng isang Uzi Machine Gun at akmang pauulanan ng bala ang mga pulis.", "Doon na siya inunahan ng mga pulis at pinaputukan bago pa man may masaktan sa hanay ng pulisya na agad nitong ikinasawi.", "Tuluyan na ring nakatakas ang amain nitong si Buboy na ginamit umano ang escape door sa ikalawang palapag ng kanilang bahay.", "Samantala, napagalaman sa mga residente sa lugar na hiniling na huwag na silang pangalanan na ginagamit umano ni Buboy na drug den ang kanilang bahay, bagay na kinumpirma naman ni Fiscal Darwin Canete.", "Ayon din sa mga residente sa lugar, katuwang umano ni Buboy ang anak ng kinakasamang si Kawata sa iligal na gawain nito na kasalukuyan pang kinukumpirma ng mga awtoridad.", "Mariin naman itong itinanggi ng ina ng binatilyo na kinakasama ni Buboy at ayon sa kanya ay hindi umano drug den ang kanilang bahay.", "Nanindigan din ang ginang na hindi umano armado ng Uzi Machine Gun o kahit ano mang uri ng baril ang kanyang anak nang pagbabarilin ng mga awtoridad.", "Umapela rin ang lolo ni Kawata sa mga pulis na beripikahin muna umano ng mga ito ang kanilang mga target bago gumawa ng kahit anong aksiyon."], "category": "National", "title": ["BAGETS BULAGTA SA DRUG BUST"]},
{"content": ["Kahit idineklara ng Manila city government na walang pasok sa mga eskwelahan at mga opisina ngayong araw kaugnay ng taunang Traslacion o Kapistahan ng Itim na Nazareno, \u2018business as usual\u2019 naman ang transaksyon sa Bureau of Immigration (BI).", "Ayon kay BI Commissioner Jaime Morente, ikinonsidera nito ang pagdagsa ng mga dayuhan sa main office ng ahensya sa Intramuros, Manila dahil sa isinasagawang taunang annual report para maging legal ang pananatili ng mga turista sa bansa.", "\u201cAlthough January 9, 2017 was declared a holiday due to Traslacion per declaration of the City Government of Manila in celebration of the Feast of the Black Nazarene, the BI Main Office will be open for business as usual,\u201d nakasaad sa abiso ng ahensya."], "category": "National", "title": ["BI business as usual"]},
{"content": ["Todo-todo ang paghihinagpis ng ama ni Mitzi Joy Balunsay, ang 17-anyos na estudyante ng Cavite State University (Cavsu), na pinagputul-putol sa pitong piraso ng dati nitong boyfriend.", "\u201cNapakasama mong tao. Dapat hindi ka mabuhay sa mundong ito. Ang kasalanan lang ng anak ko, nagtiwala sa\u2019yo,\u201d emosyunal na pahayag ni Jerry Balunsay, ama ng biktima. Nabatid na OFW sa Riyadh, KSA ang ina ni Mitzi Joy na si Marivic.", "Matatandaang nakita ang chop-chop na katawan ni Mitzi Joy noong Sabado na nakasilid sa isang sako ng bigas at ang ibang parte ng katawan ay sa isang kahon ng electric fan sa Bgy. De Ocampo, Trece Martires City, Cavite.", "Batay sa salaysay ng suspek sa krimen na si Alvin delos Angeles, 20 (unang napaulat na 19-anyos), kay Sr. Insp. Romulo Dela Rea ng Trece Martires Component Police Station, Enero 5 nang magkita sila ng biktima at dating kasintahan na si Mitzi Joy, nang mag-enroll ito sa Cavsu.", "Inaya umano niya ang biktima sa isang apartment sa Bgy. Kaytapos, Indang, Cavite, upang kausapin at hikayatin itong makipagbalikan sa kanya. Nauwi sa mainitang pagtatalo ang pag-uusap hanggang sa masampal ng biktima ang suspek.", "Nagdilim umano ang paningin ni Alvin at napatay niya sa sakal si Mitzi Joy, bago hinila ang bangkay nito papasok ng banyo at doon ay nakuha pang halayin.", "Dahil magulo ang utak ay naisip niyang bumili ng sako at masking tape. Pagbalik sa apartment ay kinuha umano ng lalaki ang 10-pulgadang kitchen knife at pinagputul-putol ang bahagi ng katawan ng biktima mula ulo, braso hanggang sa magkabilang binti, bago isinilid sa biniling sako ng bigas at sa nakitang kahon ng electric fan.", "Napag-alaman din ng Abante na aral sa proseso ng pagputol ng katawan ang suspek dahil bukod sa kinuhang kurso na Food Tech sa isang Trade School sa Tanza, Cavite, ay may puwesto rin silang manukan, babuyan at isdaan sa palengke ng Indang, Cavite.", "Lumalabas din na kaya nakipaghiwalay ang biktima sa suspek ay dahil sa pagbabawal ng mga magulang nito na mag-boyfriend hangga\u2019t \u2018di nakakatapos ng pag-aaral."], "category": "National", "title": ["BUHAY SA BUHAY!"]},
{"content": [" \u2014 Nagsa\u00adlita na ang rebel commander na lumusob sa North Cotabato District Jail sa Kidapawan City at inamin na paghi\u00adhiganti ang ginawa ng grupo nito matapos umanong sirain sa loob ng bilangguan ang mosque doon.", "Sa ekslusibong panayam ng Brigada radio kay Commander Esmael Nas\u00adser ay ginawa pa umanong tambakan ng basurahan ang sinirang mosque, ngunit mariin namang itinanggi ni Jail Warden Peter Bungat.", "Pinasinungalingan din ni Nasser na mahigit 100 armado ang kasama nitong lumusob sa bilangguan noong nakaraang linggo at tanging 8 lamang umano sila.", "Ang pagsira sa mosque ang nagtulak umano kay Nasser na lusubin ang bilangguan at pakawalan ang mga kasamahang Muslim na nakapiit doon.", "Isa umanong miyembro ng Moro Islamic Liberation Front si Nasser. Mahigit sa 150 inmates ang pumuga sa naturang paglusob na ikinamatay ng 5 katao. Nasa 70 na rin ang nadakip."], "category": "National", "title": ["Sinirang mosque, motibo sa jail break"]},
{"content": ["Nagbanta ang bansang China laban kay U.S. President-elect Donald Trump na gaganti sakaling bawiin ang suporta nito sa One-China policy.", "Ayon sa ulat ng state-run Chinese tabloid Global Times, kasunod ito ng kontrobersiyal na stopover ni Taiwanese President Tsai Ing-wen sa Houston, Te\u00adxas kasabay ng kaniyang biyahe sa Central America.", "Nakipagkita ang Taiwanese leader sa mga senior Republican lawmakers bago bumisita sa Honduras, Nicaragua, Guatemala at El Salvador.", "Ayon sa Beijing, ang pagkilala sa One-China policy ay hindi kapritso ng China kung hindi obligasyon ng mga pangulo ng Amerika, para panatilihin ang maayos na relasyon ng dalawang bansa.", "Nabatid na bago pa man ang biyahe ng Taiwa\u00adnese President, hiniling na ng China sa Estados Unidos na huwag itong payagang makapasok.", "Una nang ginalit ni Trump ang China nang kausapin nito si Taiwanese leader Tsai Ing-wen matapos itong mahalal bilang pangulo ng Amerika."], "category": "National", "title": ["Trump binantaan ng China"]},
{"content": ["Nasa anim na katao kabilang\u2002ang\u2002dalawang kababaihan ang naaresto ng pulisya sa sunud-sunod na Anti-Illegal Drugs Operation sa magkakahiwalay na lugar sa Lungsod ng Navotas kamakalawa ng gabi.", "Sa ulat ng Northern Police District (NPD) partikular na ni Gen. P/Supt. Roberto Fajardo, ganap umanong alas-10:15 ng gabi nang magsagawa ng ope\u00adrasyon ang mga tauhan ng Navotas City Police-Special Operation Task Group sa pangunguna ni SP01 \u00adJose M Castillo Jr. sa Market III, Barangay North Bay Boulevard North.", "Doon nila \u00adnaaktuhan at naaresto sina \u00adAnnalyn \u00adChua\u2002alyas\u2002\u2018Lyn-Lyn\u2019 at Mark Ogana, \u00adkapwa \u00ad30-anyos at walang hanapbuhay. \u00adNarekober sa mga ito ang dalawang plastic sachet ng hinihinalang shabu na \u00adinaalam pa ang dami.", "Ganap\u2002namang alas-12:15 ng \u00adhatinggabi nang maaktuhan at arestuhin ng mga barangay tanod ng Barangay \u00adTangos si Crizaldy de Jesus alyas \u2018Zaidy\u2019, 32, na nakuhaan ng isang plastic sachet ng hinihinalang shabu.", "Sa buy-bust \u00adoperation naman\u2002nasakote\u2002\u00adsina \u00adRenato\u2002Lora\u2002Pilones alyas\u00a0 \u2018Ato\u2019, 38; Rochelle Calamba, 30, at Ronnie Tapang, 37, sa kahabaan ng GolRock St., Barangay San Roque, Navotas."], "category": "National", "title": ["2 babae, 4 pa naaktuhang nagda-drugs"]},
{"content": [" \u2014 Patuloy ang pagbagsak ng temperatura sa lungsod pati na sa mga karatig na mga bayan ng lalawigan ng Benguet dahil sa paghagupit ng hanging amihan.", "Bumagsak sa 11.0 deg\u00adrees Celsius ang temperatura kahapon, kung saan mas mababa ito sa naitalang 11.5 degrees Celsius noong nakaraang araw.", "Mas mababa naman ang naitatalang tempe\u00adratura sa Atok, Benguet kung saan matatagpuan ang highest point na nakapagtatala ng 7 hanggang 10 degrees Celsius at mas mababa na naman sa Mt. Pulag, ang ikalawang pinakamataas na bundok sa Pilipinas na nakapagtatala ng may pinaka\u00admababang tempe\u00adratura na pumapalo sa 2 degrees Celsius.", "Samantala, naitala na ang andap o frostbites sa ilang bahagi ng Benguet, partikular sa Brgy. Madaymen, Kibungan o ang binansagang Little Alaska, sa Paoay, Atok at ma\u00adging sa Mt. Purgatory.", "Pinayuhan ang mga magsasaka dito na dumulog sa mga awtoridad upang hindi mapaba\u00adyaang masira ng tag-lamig ang kanilang mga pananim.", "Nagpaalala na rin ang Department of Health (DOH) Cordillera sa publiko na magsuot ng makakapal na damit upang maiwasan ang mga sakit na dulot ng matinding lamig na nararanasan ngayon.", "Inaasahang\u2002tatagal ang tag-lamig hanggang buwan ng Pebrero.", "Naglabas din ng abiso ang Park Management ng Department of Environment and Natural Resources (DENR) na makipag-ugnayan sa mga awtoridad kapag aakyat ng Mt. Pulag dahil posib\u00adleng delikado ang pagpunta roon dahil sa ina\u00adasahang pagbagsak ng temperatura sa 2 degree Celsius."], "category": "National", "title": ["Brrr! Lalong guminaw sa Baguio"]},
{"content": ["Nabulabog at natensyon ang ilang deboto ng Itim na Nazareno makaraang isang kulay itim na bag ang inakala nilang nagla\u00adlaman ng bomba sa harapan ng Sta. Cruz Church kahapon ng umaga.", "Ayon sa Manila Police District, alas-7:30 ng umaga nang makatanggap ang mga ito ng tawag mula sa ilang deboto na may nakitang bagahe sa harap ng nasabing simbahan.", "Nagdulot ng bahagyang tensyon ang bag na inabandona ng hindi pa natutukoy na nagmamay-ari nito sa harapan ng Sta. Cruz Church sa Ronquillo St., sa Maynila.", "Ayon sa mga nakasaksi, may isang tao na sad\u00adyang nag-iwan nang \u00adnasabing bag kaya inakalang nagla\u00adlaman ito ng bomba.", "Dahil\u2002dito,\u2002agad isinailalim sa X-ray ng mga tauhan ng Explosive and Ordinance Division (EOD) ng Manila Police District (MPD) ang nasa\u00adbing kulay itim na bag.", "Habang sinusuri, hindi muna pinayagan ang mga tao na makalapit sa bahagi ng simbahan at pinalayo ang mga ito sa nasabing lugar.", "Ganap na alas-8:30 ng umaga nang tuluyan itong mabuksan at natuklasan na wala namang nakitang bomba at sa halip ay t-shirt lang ng Black Nazarene at iba pang personal na gamit ang laman."], "category": "National", "title": ["Bag sa simbahan, tamang alarma sa mga deboto"]},
{"content": ["Siyam na libong tri\u00adpulante ang hindi pa rin makaalis sa mga pantalan dahil sa bagyong \u2018Auring\u2019.", " Sa abiso ng Philippine Coast Guard (PCG), bagama\u2019t nasa kategor\u00adya na lamang ng low pressure area (LPA) ang bagyong Auring, nana\u00adnatili pa rin umanong malikot ang alon sa karagatan\u2002kaya\u2019t\u2002\u00admarami pang barko ang hindi pa nakakapaglayag.", "Pumalo sa 8,767 ang na-stranded na pasahero sa mga pantalan sa bansa matapos ang apat na landfall\u2002ng\u2002buena-manong bagyo ngayong 2017.", "Hindi\u2002pinayagang maglayag ang 173 na sea vessels, 463 na rolling cargoes, at na 60 \u00admotor banca.", "Pinakamaraming naitalang\u2002stranded\u2002na tripulante sa Central Visayas, Northern, \u00adWestern Visayas\u2002at\u2002Eastern \u00adVisayas."], "category": "National", "title": ["9,000 tripulante stranded"]},
{"content": ["Sinira ng bagyong \u2018Auring\u2019 ang \u00adapat na power transmission \u00adfacilities ng National Grid Corp. of the \u00adPhilippines (NGCP) sa Mindanao.", "Kabilang sa mga power transmission na tinamaan ng bagyo ang 34.5-kilovolt (kV) Puerto-Damlag na nagsu-supply ng kuryente sa Bukidnon Second Electric Cooperative Inc. (BUSECO); 138-kV line 1 na nagsu-supply sa Siargao Electric Cooperative \u00ad(SIARELCO), Surigao del Norte Electric Cooperative Inc. (SURNECO) at Surigao del Sur Electric Cooperative Inc. (SURSECO); ang 69-kV line na nagseserbisyo rin sa SIARELCO, SURNECO, at Surigao del Sur II Electric Cooperative Inc. (SURSECO II); at ang 69-kV STL Placer-Surigao facility na nagse-serbisyo rin sa SURNECO.", "Dahil sa pagkasira ng transmission facilities, naglabas ng abiso ang NGCP na magkakaroon ng rotational blackout at power interruptions sa mga lugar na sineserbisyuhan ng apat na power facilities."], "category": "National", "title": ["4 power transmission, wasak"]},
{"content": ["Nauwi sa trahedya ang\u2002pakikipagsaya sa isang handaan ng isang barangay kagawad matapos na ito ay pagbabarilin ng \u2018di nakilalang suspek sa Brgy. Mabutag, Buenavista, Quezon kamakalawa ng hapon.", "Batay sa report ng Buenavista Police, nakikipagsaya sa kanyang mga kabarangay ang biktimang si Kagawad Gerry Gonzales Centes, 44-an\u00adyos, nang bigla na lang itong lapitan ng suspek at pagbabarilin.", "Nagtamo ito ng tama sa dibdib na agad nitong ikinasawi. Mabilis\u2002namang \u00adtumakas\u2002ang\u2002suspek matapos ang pamamaril."], "category": "National", "title": ["Kagawad tinodas sa handaan"]},
{"content": ["Patay ang isang 19-anyos na bina\u00adtilyo na bagong laya lamang nang pagbabarilin ng hindi pa nakikilalang mga naka-bonnet na riding in tandem kahapon ng madaling-araw sa Pasay City.", "Kinilala ni Sr. Supt. Lawrence Coop, hepe ng Pasay City Police ang biktimang si Noel Maraya Jr. ex-convict at taga-No. 12 Mars St. Arroville, Sun Valley Barangay 198, Zone 20 Pasay City.", "Si Maraya ay namatay noon din sanhi ng dalawang tama ng hindi pa mabatid na kalibre ng baril sa dibdib nito.", "Ayon kay Coop, nagyari ang insidente dakong alas-2:30 ng madaling-araw kahapon sa Sun Valley Drive, Barangay 196, Pasay City, habang naglalakad papauwi sa kanilang bahay si Maraya kasama ang \u2018di pinangalanang kaibigan.", "Ayon sa mga saksi, naglalakad ang biktima kasama ang kanyang kaibigan nang biglang sumulpot ang dalawang motorsiklo na may lulang apat na kalalakihan na pawang naka-bonnet at pagtapat sa biktima ay kanilang pinagbabaril.", "Agad na tumakas ang mga suspek lulan ng dalawang motorsiklo samantalang duguan at wala ng buhay na nakahandusay ang biktima sa kalsada nang kanilang iwan.", "Sinabi ni Coop, na kakalaya lamang ni Maraya sa kasong robbery/snatching nito lamang Disyembre at dati na ring sumuko sa Oplan Tokhang."], "category": "National", "title": ["Bagong laya, nirapido"]},
{"content": ["Binuweltahan ni United States President-elect Donald Trump ang mga bumabatikos sa kanya dahil sa pakikipag-alyansa sa bansang Russia.", "Sa kanyang Twitter account, tinawag ni Trump na \u201cstupid\u201d at \u201cfool\u201d ang mga kritikong tumutuligsa sa kanya dahil sa pakikipag-kaibigan sa Russia.", "Ayon kay Trump, walang masama sa kanyang ginagawa dahil sa katunayan, makakatulong aniya ito para mas mapabuti pa ang relasyon ng Russia at Estados Unidos.", "Una nito, binanatan ni dating Mexico President Vicente Fox si Trump hinggil sa mga naglabasang ulat na may bahid ng pandaraya ang pagkapanalo nito.", "Base sa Twitter post ni Fox, binatikos nito si Trump dahil sa mga lumutang na isyu na may kinalaman sa umano\u2019y panghihimasok ng Russia sa naging resulta ng halalan ng Estados Unidos."], "category": "National", "title": ["Trump bumuwelta sa batikos"]},
{"content": ["ZAMBOANGA CITY \u2014 Bantay-sarado ngayon ng militar at pulis\u00adya ang Mindanao matapos na mapatay ang isang dayuhang Jihadist at kasama nitong babae nang manlaban umano sa mga sundalo sa bayan ng Maasim sa lalawigan ng Sarangani.", "Nakilala ang nasawing dayuhan na si alyas Abu Naila at ang babae na si Kadija, kapwa miyembro diumano ng Ansar-al Khi\u00adlafah. Hindi pa matukoy ng mga awtoridad ang nationality nina Naila at Kadija o kung sila ba ay Indonesian o Malaysian.", "Napatay ang dalawa kamakalawa bago pa man sila madakip ng mga sundalo at parak. Muntik pa umanong maibato ni Naila ang dala nitong granada sa mga tropa ng pamahalaan sa Brgy. Daliao kung saan ay nagtago ang dalawa.", "Patuloy naman ang operasyon ng military laban sa mga miyembro ng Ansar-al Khilafah matapos na mapatay nitong Enero 5 ang lider ng grupo na si Mohd Jaafar Maguid sa isang beach resort sa bayan ng Kiamba sa naturang lalawigan.", "Nasa mataas na alerto ang militar at pulisya sa posibleng ganti ng nasabing Jihadist group."], "category": "National", "title": ["Mindanao, bantay-sarado kontra Jihadists"]},
{"content": ["Umabot na sa mahigit sa 60-katao ang nasawi matapos ang naganap na car bombing sa war-torn Syria.", "Ayon sa ulat, naganap ang pagsabog sa commercial district ng bayan ng Azaz malapit sa Turkish border na hawak ng mga rebelde.", "Sinasabing marami ang agad na nasawi at nasa mahigit pa sa 100-katao ang nasuga\u00adtan dahil sa malakas na pagsabog kung saan nasira rin ang ilang gusali.", "Ayon sa Syrian Observatory for Human Rights, kabilang sa namatay ang 14 na rebeldeng nagbabantay sa isang local court house.", "Walang grupo pang umako sa nasabing pagsabog ngunit sinisisi ito sa teroristang Islamic State na gumamit ng isang tanker kung kaya\u2019t malakas ang naging pagsabog."], "category": "National", "title": ["60 sabog sa car bomb"]},
{"content": ["Apat na drug persona\u00adlities ang nasawi makaraan umanong manlaban sa buy-bust operation sa mga operatiba ng anti-drug unit ng Quezon City Police District (QCPD) sa magkahiwalay na barangay sa Quezon City kamakalawa ng gabi.", "Sa report kay QCPD Director P/Chief Supt. Guillermo Lorenzo Ele\u00adazar, nakilala ang mga nasawing suspek sa mga alyas na \u2018Bok\u2019, nasa 30-35-anyos\u2002katamtaman ang katawan at may tattoo sa kanang balikat; isang alyas \u2018Tonton\u2019, nasa pagitan ng 35-40-anyos, payat ang katawan at may tattoo sa kanang ankle.", "Ang pangatlo ay isang alyas \u2018Totoy\u2019, nasa pagitan ng 35-40, may taas na 5\u20193\u201d, payat ang pangangatawan; at isang alyas \u2018Cris\u2019 nasa pagitan ng edad na 30-35, may taas na 5\u20195\u201d, payat ang pangangatawan.", "Sa report ng Criminal Investigation and Detection Unit (CIDU), ang buy-bust ay ginawa ng mga operatiba ng Station Anti-Illegal Drugs-Special Operation Task Group (SAID-SOTG) ng Police Station 6 at Police Station 4, laban sa mga suspek na nasa drug watchlist ng tanggapan."], "category": "National", "title": ["4 patay din sa QC"]},
{"content": ["Nakabalandra sa Basilica ng Black Nazarene sa Quiapo at sa Quirino Grandstand ang \u201cHuwag Kang Papatay\u201d tarpaulin ng Simbahang Katolika na nananawagan sa mga deboto na huwag suportahan ang patuloy na nangyayaring pagpatay sa mga hinihinalang sangkot sa iligal na droga.", "Kahapon, inilagay sa Quiapo Church ang nasabing tarpaulin at maging sa Quirino Grandstand sa Rizal Park, Manila kung saan idinaraos ang tradisyunal na \u201cPahalik\u201d sa milagrosong poon.", "Ang \u201cHuwag Kang Papatay\u201d ang ika-anim sa 10 Utos ng Diyos, ang naging inspirasyon ng kampanya ng Archdiocese of Manila laban sa nangyayaring pagpatay sa mga hinihinalang drug personalities."], "category": "National", "title": ["\u201cHuwag Kang Papatay!\u201d"]},
{"content": ["Nabibilang na ang araw ng mga taong nasa likod ng mga pekeng news sites at nagpapakalat ng pekeng balita na parang kabute sa social media.", "Ayon kay Ifugao Rep. Teddy Brawner Baguilat ng Liberal Party (LP), pinag-aaralan na nito ang paghahain ng panukala para parusahan ang mga nasa likod ng pekeng news sites.", "\u201cLaw to penalize perpetrators of fake news and news sites. Planning to file,\u201d tweet ni Baguilat.", "Ginawa ng mambabatas ang pahayag dahil mistulang hindi umano mapigilan ang pagsulpot ng mga pekeng news sites sa social media na karaniwang nagpapakalat ng mga maling balita o pekeng balita.", "Kailangan aniyang mapanagot ang mga ito dahil isa itong uri ng pagiging iresponsable dahil sa pagkakalat ng mga pekeng balita na naka\u00adkagulo, hindi lamang sa kanilang pinupuntiryang mamamayan kundi sa bansa sa kabuuan.", "Sa ngayon ay umiiral at pinaparusahan ng aresto mayor o pagkakakulong ng isang araw hanggang anim na buwan ang sinumang magpa-publish ng maling balita at multang P200 hanggang P1,000.", "Nakasaad ito sa Article 154 ng Act 3815 ng Revised Penal Code subalit sakop lamang nito ang mainstream media at hindi ang social media kung saan nagsulputan ang mga pekeng news sites."], "category": "National", "title": ["Kasuhan ang mga nasa likod ng fake news!"]},
{"content": ["Hindi bababa sa P1.9 milyong halaga ng hinihinalang methamphetamine hydrochloride o mas kilala sa tawag na shabu ang nasamsam ng mga awtoridad sa Caloocan City kamakalawa ng gabi.", "Napag-alaman kay Northern Police District (NPD) Police Senior Supt. Roberto Fajardo at Caloocan City Police P/Senior Supt. Johnson Almazan na alas-sais ng gabi nang magtungo ang mga tauhan ng Station Anti-Illegal Drugs-Special Operation Task Group (SAID- SOTG) sa bahay ng kilalang tulak ng ipinagbabawal na gamot na si Ian Oquendo sa Pama Sawat Street, Brgy. 28 ng nasabing lungsod.", "Pagdating na pagdating ng mga awtoridad sa bahay ni Oquendo ay naaktuhan agad nila itong tinitimbang ang nasa 1.6 na kilo ng hinihinalang shabu na may street value na P1.9 milyon, agad nilang dinakip ang suspek na hindi rin naman na nanlaban pa at sumuko ng matiwasay sa mga awtoridad.", "Matatandaang noon lang gabi ng nakaraang Biyernes ay nasa P7 mil\u00adyong halaga rin ng shabu ang nasamsam ng mga awtoridad sa lungsod."], "category": "National", "title": ["P1.9M shabu sa Caloocan"]},
{"content": ["Dalawampu\u2019t tatlo pang katao ang nasakoteng muli ng Northern Police District (NPD) sa patuloy na kampanya kontra iligal na droga sa mga lungsod ng Valenzue\u00adla at Navotas sa isinagawang operasyon kahapon ng madaling-araw.", "Sa ulat ng Valenzue\u00adla City Police, alas-2:30 ng madaling-araw nang magkasa ng buy-bust operation ang Station Anti-Illegal Drugs unit sa pangunguna ni PS/Insp. Milan Vargas sa may Guava Street, Sitio Kaingin, Brgy. Gen. T. De Leon, ng Valenzuela.", "Nadakip sa operasyon ang siyam na kataong sina Nino Castro, 34-anyos, Jonjon Yambao, 40-an\u00adyos, Jonathan Salcedo, 38-anyos, Kent Bolongalta, 45-anyos, Rolando Sulayao, 25-anyos, Vicente Diocariza, 30-anyos, Glenn Agnes, 25-anyos, Erwin Rimonta, 21-anyos at Vladimir Fernandez.", "Bago iyon ay nauna nang madakip sa nasabi ring lugar ala-1:30 ng madaling-araw sina Ronald Pascua, 33-anyos, Charlie Manlapig, 42-anyos, Ronie Carillo, 32-anyos at Marlon Manabat, 36.", "Nadakip din sina Ricardo Casimiro, 45, Johnel Briongos, 26, Audrey Brylle Blue, 26, pawang ng Esteban South, Brgy. Dalandanan ng nasabing lungsod, Rodel Achapero Roque, 32 ng Santolan Phase II, Brgy. Gen. T. De Leon, Jordan Manapat Lao, 28, Benjanino Lao Liwanag, 34 ng ACA Compound, Brgy. Malanday, Ireneo Tibaya Evangelista, 36 ng Brgy. Dalandanan at Joselito Yambao Alparaz, 53 ng Magnolia Street ng nasabi ring lugar.", "Alas-dos naman ng madaling-araw nang madakip ng Navotas City Police ang mga pinaghihinalaang tulak ng ipinagbabawal na gamot na sina Rodolfo Legazpi, 33 ng V. Cruz Street, Brgy. Tangos at Joselito Lingad, 46-an\u00adyos ng Market 111, Brgy. North Bay Boulevard North (NBBS), Navotas."], "category": "National", "title": ["23 huli sa V\u2019zuela, Navotas"]},
{"content": ["Bago isulong ng mga economic managers ni Pangulong Rodrigo Duterte na dagdagan ang buwis lalo na sa excise tax ng mga produktong petrolyo, ayusin muna ang pagkolekta at paggastos.", "Ito ang pagtutol na ginawa ni House deputy speaker Miro Quimbo ng Marikina kaugnay ng excise tax sa langis na nais ipatupad ng admi\u00adnistrasyon para mapondohan umano ang mga infrastructure project ng gobyerno na aabot ng P8-9 trilyon.", "\u201cLinisin muna natin ang sistema ng pagkolekta at paggastos sa pondo bago magpataw ng napa\u00adkabigat na bagong buwis lalo na kung ang tatamaan ay ang mga mahihirap,\u201d ani Quimbo.", "Sa ngayon ay bigo pa rin umano ang mga collecting agencies tulad ng Bureau of Internal Revenue (BIR) at Bureau of Customs (BOC) na makolekta ang target na buwis.", "Kahit umano magdag\u00addag ng bagong buwis ang gobyerno kung hindi pa rin makokolekta ang mga ito nang maayos ay wala rin aniyang silbi at sa halip ay pahihirapan lamang nito ang mga ordinaryong mamamayan."], "category": "National", "title": ["Ayusin muna ang koleksyon"]},
{"content": ["Nanganganib na ma\u00adwa\u00adlan ng trabaho ang na\u00adsa mahigit sa 1,000 contractual at job order na em\u00adpleyado ng Bureau of Immigration (BI) matapos na i-veto ni Pangulong Rodrigo Duterte ang paggamit ng express lane na kinokolekta ng ahensya para magpasuweldo sa mga ito.", "Ito ang sinabi ng mga opisyal ng Immigration Officers\u2019 Association of the Philippines (IOAP) kung kaya\u2019t umaapela ito sa administrasyong Du\u00adterte at sa Department of Budget and Management (DBM) na pag-aralang mabuti ang magiging epekto nito sa buong bansa.", "Giit ng mga ito, hindi malayong maparalisa ang operasyon ng mga international airports, subports, field offices at sa main office nito sa In\u00adtramu\u00adros, Manila dahi\u00adlan sa kabuuang bilang ng mga empleyado ng ahen\u00adsya ay nasa 4,000, 900 dito ay pawang mga contractual, casual at job order workers.", "Idinagdag pa ng mga ito na may kakulangan pa ang BI ng mahigit sa 2,000 empleyado kung kaya\u2019t kung hindi na mare-renew ang kontrata ng mga contractual, JOs at casual ay siguradong magkukulang umano ang mga tauhan nito na magbabantay sa mga paliparan at pantalan.", "Sinabi ng mga ito na mahigit sa P1.2 bilyon kada taon ang kinikita ng BI mula sa express lane fees na nagagamit para pampasuweldo sa mga confidential agents at overtime services ng mga empleyado ng BI."], "category": "National", "title": ["1K masisibak sa BI"]},
{"content": ["Imbes na pag-initan ang buwis sa mga produktong petrolyo, iminungkahi ng isang miyembro ng Mababang Kapulungan ng Kongreso na taasan na lamang ang buwis ng multi-bilyong beauty industry sa bansa.", "Ayon kay Ako Bicol partylist Rep. Rodel Batocabe, hindi masasaktan ang lahat ng mamamayan kung ang Philippine beauty industry ang patawan ng mas mataas na buwis.", "Sa ngayon ay tinatayang P200 bilyon ang beauty industry sa bansa na nananatiling ungregulated at habang tumatagal ay lumalaki ito dahil sa pagpapaganda ng mga tao.", "\u201cSince 2011, the Philippine market has observed a steady rise in beauty and cosmetic sales due to the increased demand among both male and female consumers with the developing mindset that beauty and cosmetic products are now a necessity rather than a luxury, which is mostly credited to aggressive marketing campaigns in various platforms,\u201d ani Batocabe.", "Dahil dito, nais ng mambabatas na gawing 30% ang 20% excise tax na kinokolekta sa bawat pabango at mga kolorete sa mukha na kung gagawin ay tanging ang mga beauty conscious lang ang magpapasan kumpara sa langis na lahat ay magpapasan.", "Ang tax hike sa pet\u00adrolyo ay siguradong magdudulot ng pagtaas ng pamasahe, presyo ng pangunahing bilihin, mga serbisyo publiko tulad ng kuryente at tubig, at iba pang basic needs hindi lamang ng mga mayayaman kundi ng mga mahihirap."], "category": "National", "title": ["Tax hike sa beauty products dapat!"]},
{"content": ["Umapela si Manila Mayor Joseph \u2018Erap\u2019 Estrada sa publiko partikular na sa mga deboto ng Itim na Nazareno na lalahok sa Traslacion na iwasang magkalat at panatilihing malinis ang kapaligiran bago, habang at matapos ang prusisyon.", "Sinabi ni Estrada na malaking tulong sa pamahalaang lungsod kung ang mga deboto, pati na ang mga vendors at lahat ng sasali sa Traslacion ay magkakaroon ng tamang disiplina sa pagtatapon ng basura.", "\u201cLet\u2019s make this \u00adsolemn feast of the Black Nazarene more meaningful by keeping our environment clean. We should refrain from carelessly throwing our garbage anywhere for it spoils the spirit of this revered tradition,\u201d ani Estrada.", "Aniya, nagkataong National Zero Waste Month pa ang buwan ng Enero base sa Proclamation No. 760 na nilagdaan ng dating Pangulong Benigno Aquino III noong Mayo 15, 2014.", "Ayon pa kay Estrada, inatasan na rin nito ang Department of Public Services (DPS) ng city hall na piliting makuha nito ang target na zero waste ngayong Traslacion.", "Tiniyak naman ng alkalde na may mga portalet na ilalagay sa ruta ng prusisyon at mga basurahang pagtatapunan ng kalat ng mga deboto upang maiwasan ang pagkakalat at umalingasaw ang baho.", "Pinayuhan din nito ang mga deboto na huwag dumura sa kalye lalo na sa paligid ng Quiapo Church.", "Kahapon ay nagsimula nang dagsain ng libu-libong deboto ang Itim na Nazareno ang taunang \u201cpahalik\u201d ng imahe sa Quirino Grandstand sa Luneta.", "Sa kabila ng mainit na panahon, hindi napigilan ng mga deboto na pumila para sa naturang pahalik sa Itim na Nazareno isang araw bago ang Traslacion ngayong araw.", "Bagama\u2019t may ilang nahilo dahil sa init ng \u00adpanahon ay agad namang sumaklolo ang mga medical volunteers at binigyan ang mga ito ng paunang lunas.", "Marami ring mga \u00adsenior citizens ang \u00adnagtiyaga kahit mainitan sa mahabang pila ng mga deboto."], "category": "National", "title": ["\u2018WAG MAGKALAT SA TRASLACION! \u2014 ERAP"]},
{"content": ["Magpapaimbentar\u00adyo ang isang miyembro ng Mababang Kapulungan ng Kongreso sa kalibre .38 baril na kadalasang gamit umano ng mga drug personalities na sinasabing nanlalaban sa mga pulis sa \u2018war on drugs\u2019 ng gobyernong Duterte.", "Ito ang nabatid kay Magdalo partylist Rep. Gary Alejano kaya papasyal umano ang mga ito sa Scene of the Crime Operatives (SOCO) ng Philippine National Police (PNP) upang makita ng personal ang mga nakum\u00adpiskang mga baril sa mga napatay na drug addict at pushers.", "\u201cHahanapin ko \u2018yun, saan na ba ang mga baril na \u2018yan, na-document naman \u2018di ba,\u201d pahayag ni Alejano sa panayam ng Abante dahil bawat drug addict aniya na napatay ay nakumpiskahan umano ng kalibre .38 at may ilan na armado naman umano ng kalibre .45.", "Sa ngayon ay mahigit 6,000 na ang napapatay na drug addict at \u00adpushers simula nang maupo si Pangulong Rodrigo Duterte nang ilunsad ang giyera laban sa iligal na droga.", "Sa nasabing bilang, 2,000 umano ang napatay ng mga pulis sa kanilang operasyon matapos umanong manlaban ang mga suspek gamit ang kalibre .38 baril kaya nais ni Alejnao na makita ng personal ang mga baril na ito.", "\u201cKung umabot na tayo sa 6,000 na namatay, ganun na karami dapat ang cal.45 at cal.38 na nasa kanilang stock kasi nanlaban lahat eh, may baril eh \u2018di ba? Magdi-demand ako na gusto kong matingnan sa SOCO nasaan na \u2018yun,\u201d anang mambabatas.", "Sinimulan na rin uma\u00adnong ipunin ng mambabatas ang mga spot report ng mga istasyon ng mga pulis sa bansa para i-match-up ang mga nakumpiskang mga baril sa mga suspek na kanilang napatay.", "Layon ng spot report na malaman kung tugma ang mga serial number ng mga baril na nakumpiska sa mga napatay na drug addict at pushers.", "\u201cKasi pumunta ang SOCO sa crime scene\u2026 \u2018yung mga ebidensyang baril naka-cellophane \u2018yan\u2026 kung nakatago lahat \u2018yan, may 6,000 din na ebidensya na naka-stock\u2026 so mag-occular tayo bilangan natin ang mga baril na \u2018yan,\u201d banggit pa ng kongresista."], "category": "National", "title": ["Kalibre .38 ng mga \u2018nanlaban\u2019 sa drug ops, iimbentaryuhin"]},
{"content": ["Upang makatulong sa pag-angat ng ekonomiya, bumisita kahapon sa bansa ang isang British philanthropist at international speaker, na multimillionaire trader para magbigay ng dagdag kaalaman at seminar sa mga Pilipino sa pamamagitan nang pagpapaunlad sa larangan ng negosyo.", "Si Greg Secker, may-ari ng isa sa mga nangungunang trader education company sa bansang Great Bri\u00adtain. Nabatid na mula NAIA ay nagtungo ito sa Shang\u00adri-La Hotel sa Bonifacio Global City (BGC) at humarap ito sa mga mamamahayag upang ipagbigay-alam ang pakay nito sa Pilipinas.", "Ayon dito, sa unang pagkakataon aniya ay pangu\u00adngunahan nito ang paglulunsad sa Pilipinas ng ma\u00adkabagong series ng complimentary trading seminars upang turuan ang mga Pinoy na magkaroon ng agarang pagkakakitaan mula sa trading ng currency markets.", "Nabatid, na magsasagawa sila ng mga seminar sa ilang panig ng bansa, tulad sa Metro Manila at Cebu at para aniya sa mga interisadong dumalo ay maaari silang magparehistro sa www.learntotrade.com.ph."], "category": "National", "title": ["British philanthropist bumisita sa \u2018Pinas"]},
{"content": ["Dapat ibigay sa lahat ang free tuition fee sa mga State Universities and Colleges (SUCs).", "Ito ang iginiit ni Kabataan Partylist Rep. Sarah Elago kasabay ng pagkondena sa ginawang aksyon ni Pa\u00adngulong Rodrigo Duterte na \u201cconditional implementation\u201d ang pagpapatupad ng Republic Act No. 10924 o 2017 General Appropriations Act batay na rin sa nakasaad sa kanyang veto message.", "Ayon kay Elago, malinaw sa nakasaad sa Special Provision No. 1 para sa 2017 Budget ng SUCs sa ilalim ng RA 10924 na \u201cstarting the first semester of SY 2017 \u2013 SY 2018, no tuition fee shall be collected from undergraduate students,\u201d kaya naman inaprubahan umano ang pagbibigay ng P8.3 bilyon sa 2017 para sa nasabing hakbang.", "Dismayado ang kongresista sa veto message ni Pangulong Duterte dahil nagmistula umano nitong hinarang ang tunay na intensyon ng pagbibigay ng libreng tuition.", "\u201cYet as with all new programs, there is a need to safeguard the proper implementation of the provision of free tuition fee. It is important to underscore that we must still give priority to financially disadvantaged but academically able students\u2026Accordingly, the CHED and the Department of Budget and Management (DBM) shall issue necessary guidelines which shall include, among others, the standards and procedure for entitlement and availment of free tuition by students of SUCs as well as proper mechanism for the SUCs to tap the Higher Education Support Fund,\u201d nakasaad sa veto message ng Pangulo.", "Nangangamba si Elago na ang kautusan ni Pangulong Duterte sa CHED at DBM na bumalangkas ng guidelines ay magiging daan pa para mas marami ang hindi makakuha ng libreng tuition."], "category": "National", "title": ["Libreng tuition sa SUCs ba\u2019t may kondisyon na?"]},
{"content": ["Asahan ang mas mahigpit na seguridad na ipapatupad ng pamunuan ng Light Rail Transit (LRT) Line 1 at Line 2 ngayong araw at bukas dahil sa pagdiriwang ng pista ng Itim na Nazarene sa Quiapo, Maynila.", "Ayon sa pamunuan ng LRT Autho\u00adrity (LRTA), nais nilang matiyak na magkakaroon ng ligtas na biyahe ang mga pasahero ng LRT lalo na ang mga deboto ng Itim na Nazareno na sasakay ng tren ng LRT patungong Quiapo.", "Hindi rin pagbabawalan ang mga pasahero na nakayapak lamang o walang tsinelas at sapatos.", "Inaasahang dadagsa ang magtutungo sa Quiapo upang magsimba at makilahok sa Traslacion bukas, araw ng Lunes.", "Ang unang bibiyaheng tren ng LRT 1 sa Baclaran station ay aalis ganap alas-singko ng madaling-araw at ang huling biyahe mula Roosevelt patu\u00adngong B\u00adaclaran ay alas-9:30 ng gabi sa araw ng Linggo habang sa Lunes ay alas-singko ng madaling-araw habang alas-10:00 naman ng gabi ang huling biyahe sa Lunes.", "Ang LRT-2 na biyaheng Recto, Manila patungong Santolan, Pasig at vice versa ay magsisimula ng alas-singko ng madaling-araw hanggang alas-9:30 ng gabi.", "Tinatayang nasa 15 hanggang 18 mil\u00adyong deboto ng itim na Naza\u00adreno ang inaasa\u00adhang magtutu\u00adngo bukas sa Quiapo."], "category": "National", "title": ["Extra higpit ngayon sa LRT"]},
{"content": ["Pinakikilos ni Justice Secretary Vitaliano Aguirre II ang National Bureau of Investigation (NBI) na pag-aralang mabuti ang kasong isasampa laban sa pinaghihinalaang drug lord na si Peter Lim.", "Sinabi ni Aguirre na sa kasalukuyan ay inihahanda na ng NBI ang case build-up laban kay Lim kung saan sa oras na makumpleto ito at may ebidensya ay isasampa ang kaso sa DOJ.", "\u201cNBI ang nagha-handle niyan, actually maganda na ang case build-up diyan kay Peter Lim. I\u2019m going to the talk to the NBI at kung maganda na, ihain na ang kaso,\u201d sabi ng kalihim.", "Kamakailan ay binanggit ni Aguirre na wala namang inilabas na shoot-to-kill order laban kay Lim ni Pangulong Rodrigo Duterte.", "\u201cNagki-case build-up pa sila pero wala namang shoot-to-kill order. Ang sinasabi ni President Duterte palagi niyang inuulit \u2018yan, arestuhin mo,\u201d sabi nito.", "Ang pangalan ni Lim ay lumabas sa pagdinig ng Senate Committee on Justice noong nakaraang buwan matapos ipakita ni Senador Antonio Trillanes IV ang litrato ni Pangulong Duterte kasama ang una sa isang kasalan."], "category": "National", "title": ["Drug lord pinatatrabaho na sa NBI"]},
{"content": ["Tahasang sinabi kahapon ni Sen. Panfilo Lacson na hindi pa rin ligtas sa kaso ang self-confessed drug dealer na si Kerwin Espinosa kahit na siya\u2019y tinanggap na sa ilalim ng Witness Protection Program (WPP) ng Department of Justice (DOJ).", "Paliwanag ng senador, ang seguridad lamang ni Espinosa ang konsiderasyon sa pagsasailalim sa kanya sa WPP at hindi ang kanyang naging kasalanan o krimeng kinasasangkutan.", "Kung kaya\u2019t ayon sa senador, hindi nangangahulugan na ligtas na ito sa kinakaharap niyang kaso.", "Bukod dito, sinabi pa ni Lacson, chairman ng Senate committee on public order and dangerous drugs, ang korte pa rin ang magdedesisyon sa oras na sisimulan na ang paglilitis kung kuwalipikadong maging state witness si Espinosa.", "Una nang kinumpirma ni Justice Sec. Vitaliano Aguirre ang pagsasailalim kay Espinosa sa WPP matapos na ituring nitong \u201cnot most guilty\u201d si Espinosa sa kaso ng illegal drug trade.", "Magugunitang, sa testimonya ni Espinosa, inamin nitong nagbigay siya ng kabuuang P8 milyong drug payola kay Sen. Leila de Lima sa pamamagitan ng dating bodyguard-driver at lover nitong si Ronnie Dayan."], "category": "National", "title": ["Ping: WPP \u2018di garantiya na ligtas si Kerwin"]},
{"content": ["\u201cKung may problema ka, tawagan mo ako.\u201d", "Ganito ang habilin ni Pangulong Rodrigo Duterte kasabay ng pag-abot ng business card kay Marie Domingo, kabiyak ni PO1 Enrico Domingo na napatay sa anti-drug operations nang duma\u00adlaw sa burol ng pulis sa kanilang tahanan sa West Tramo, Tanza, Cavite kamakalawa ng gabi.", "Sa ginawang pagbisita ng Pangulo bilang pakikiramay ay nagbigay rin ito ng P250,000 tulong pinansyal sa nabiyudang ginang.", "Pinangakuan din ng Pangulo ang maybahay ng napatay na pulis ng trabaho sa Department of Interior and Local Government (DILG).", "Nangako rin ang Pa\u00adngulo ng scholarship sa tatlong naulilang paslit.", "Labis naman ang kasiyahan ng ginang sa alok na trabaho ng Pangulo dahil malaking tulong aniya ito upang maitaguyod ang tatlo niyang anak na sina Sophia Ericka, 9; Simon, 8; at Sean, 4-anyos.", "Kasamang dumalaw ng Pangulo sa burol ni PO1 Domingo si Philippine National Police (PNP) chief Director General Ronald \u2018Bato\u2019 Dela Rosa.", "Si Domingo na mi\u00adyembro ng Special Operations Unit (SOU) ng Pasay City Police ay napatay sa isang engkwentro sa pagitan ng apat na drug suspects sa Gil Puyat Ave. sa Pasay City noong Ene\u00adro 4, 2017."], "category": "National", "title": ["\u201cKung me problema ka, tawagan mo ako!\u201d"]},
{"content": ["Hindi pa umano sumusuko ang economic team ni Pangulong Rodrigo Duterte para bigyang katuparan ang hirit na P2K pension hike para sa mga pensyonadong mi\u00adyembro ng Social Security System (SSS).", "Ito ang tinuran kahapon ni Presidential Communications Office (PCO) Secretary Martin Andanar sa isang pana\u00adyam hinggil sa nakabiting SSS pension hike.", "\u201cAlam natin na ito ay pinag-uusapan po sa Kongreso at gustong ipasa itong P2,000 na \u2014 actually hindi na ito sa Kongreso na pinapasa ito, ito lamang ay pinapasa na sa Ehekutibo. Pero iyong ating mga Finance Managers ay pinag-aaralan na ng husto iyong viability,\u201d paliwanag ni Andanar.", "Pinayapa rin ni Andanar ang mga umaa\u00adsang benepisyaryo dahil kumikilos naman umano ang gobyerno sa nasabing problema.", "\u201cKasi iyong SSS, it\u2019s a private fund. So \u2018wag po kayong mag-alala, dahil ang SSS mismo\u2026 ay nangako naman ang SSS mismo sa pangunguna po ni Chairman Amado Valdez na kaya ang isang libo,\u201d ayon pa kay Andanar."], "category": "National", "title": ["P2K SSS hike, inaaral pa rin"]},
{"content": ["Nilinaw ni Presidential Communications Office (PCO) Sec. Martin Anda\u00adnar na hindi dapat sisihin ang gobyernong Duterte sa patuloy na pagbulusok ng piso kontra dolyar.", "Sa isang panayam kahapon, binigyan-diin ni Andanar na hindi kasalanan ng Pilipino o ng gobyerno ang nangyaya\u00adring pagbagsak ng piso.", "\u201cIto po ay dahil sa mga nangyayari doon sa United States of America, iyong pagtaas ng mga interest rates ng Federal Reserve,\u201d depensa ni Andanar.", "\u201cIbig sabihin pag tumaas ang interest rate sa Amerika, iyong mga investor pupunta sa Amerika, ilalagay iyong pera doon, alam nila iyong pera nila imbes na \u2014 halimbawa eh, 10% iyong interest, doon 20%, parang ganoon. Nagtataas sila ng\u2026iyong Federal Reserve, itinaas nila iyong kanilang interest rates para makahikayat sila ng mga negosyante,\u201d dagdag nito.", "Kaya natural aniya na ang mga negosyante, mula sa Pilipinas, mula sa Hong Kong, mula sa China, mula sa Singapore ay maglipatan."], "category": "National", "title": ["\u2018Di kasalanan ng gobyerno!"]},
{"content": ["Nilinaw ni Interior Secretary Ismael Sueno na walang \u2018specific threat\u2019 sa Traslacion ng Itim na Nazareno bukas kahit nauna nang sinabi ng pamahalaan na mayroong seryosong banta ang local terrorist group na Maute group at Abu Sayyaf.", "Sa kanyang paha\u00adyag kahapon, sinabi ni Sueno na wala naman talagang specific na detalye o impormasyon na ang Traslacion ng Black Nazarene ang pakay ng Maute group.", "Paliwanag ng kalihim, tila nabigyan ng highlight ang pista ng Itim na Nazareno nang tanungin siya ng media hinggil sa sinasabing seryosong banta ng tero\u00adrismo sa bansa.", "Ayon kay Sueno, totoong may serious terror threat ang Maute group at Abu Sayyaf, pero hindi specific kung ang kapistahan ng Black Nazarene ang target ng grupo.", "Inilutang lamang umano nila ang banta ng terorismo dahil sa nangyaring pagpapasabog sa night market ng Davao City noong nakaraang buwan.", "Sa kabila nito, iginiit ng DILG na 100% ang pagbabantay ng kapulisan at lahat ng law enforcement units sa gagana\u00adping prusisyon sa Itim na Nazareno sa Lunes.", "\u201cNakahanda po ang kapulisan at ang iba pang ahensya ng gobyerno para siguruhin na magiging maayos ang prusisyon at ang kapistahan ng Nazareno. We will not let anyone disrupt the sanctity of the celebration,\u201d ani Sueno.", "Ang Malaca\u00f1ang sa kabilang banda ay patuloy na nagpapaalala sa lahat ng makikibahagi sa nakaugalian nang Traslacion ng Itim na Nazareno na maging maingat \u2018and be watchful.\u2019", "Ayon kay presidential spokesman Ernesto Abella, importante pa rin na pangalagaan ng bawat lalahok sa pinakamalaking religious event na ito ang kanilang sarili. \u201c\u2026 and syempre alam naman po natin na ang ano, ang human nature of being what it is eh may kanya-kanya po tayong kung baga baltik ano. So let us just be careful and let us still remain calm and sober and let us again po look out for one another. Ano po tayo, we are careful and watchful pero on the other hand, let us continue to enjoy the benefits of a folk spirituality,\u201d dagdag ni Abella."], "category": "National", "title": ["TRASLACION THREAT BINAWI"]},
{"content": ["Pinagputul-putol sa pitong bahagi ang katawan ng isang dalagang 2nd year college student ng Cavite State University main campus sa Indang Cavite, nang madiskubre ito sa madamong bahagi ng Erinville Subdivision, Brgy. De Ocampo, Trece Martires Cavite, kamakalawa ng umaga.", "Sa inisyal na imbestigasyon ng Trece Martires Com", "ponent Police Station, nabatid na inilagay sa sako ng bigas at kahon ng electric fan ang pinagpira-pirasong bahagi ng katawan ni Mitzi Joy Balunsay na isang 2nd year tourism student ng CAVSU main campus.", "Natagpuan ang bangkay ng biktima pasado alas-otso ng umaga nang mapansin ang kakaibang bagay na inabandona sa lugar kung saan ito natagpuan. Nilalangaw na ito at nagdudulot ng masangsang na amoy sa hangin.", "Napag-alaman din na hawak na nang pulisya ang pangunahing suspek sa krimen na schoolmate ng biktima at kinilalang si Alvin Delos Angeles y Guevarra, nasa hustong gulang. Ito ay sinasabing kasama ng biktima ng huli itong makitang buhay.", "Nakita rin ng mga awtoridad ang electric fan sa boarding house ng suspek, kung saan ang kahon na pinaglagyan sa putol na katawan ni Balunsay ay kapareho ng tatak nito, at lalong nagpatibay ang hinalang may kinalaman ito sa krimen.", "Kasalukuyan ng sumasailalim sa interogasyon ng pulisya ang nadakip na suspek upang alamin ang motibo sa krimen.", "Sa personal na pana\u00adyam ng Abante kay Delos Angeles, inamin nito ang ginawa niya ang krimen. Bagama\u2019t sinabi nito na nagawa lamang niya ito dahil hindi niya matanggap ang pakikipaghiwalay sa kanyang kasintahan.", "Inaalam ng pulisya kung ginahasa muna ang biktima bago ito pinatay."], "category": "National", "title": ["CHOP-CHOP NA ESTUDYANTE"]},
{"content": ["Dalawang estudyante ng Bulacan State University (BSU) ang aksidenteng nalunod sa ilog nang magkatuwaang maligo habang nagsu-shooting ng short film matapos na biglang lumakas ang agos ng ilog na bahagi ng Bakas River sa Bgy. Matictic, Norzagaray, Bulacan kamakalawa ng tanghali.", "Kinilala ni Norzagaray Police chief Supt. Rizalino Andaya ang mga biktimang sina Jericho Burgos, 17, residente ng bayan ng Bulakan, Bulacan at 2nd year Legal Management student; at Jaycie Ronwill Balitaosan, 19, nakatira sa Valenzuela City at 3rd year student ng kursong Bachelor of Arts major in Broadcasting, kapwa ng BSU-Malolos City.", "Ang dalawang estud\u00adyante ay patuloy pa ring pinaghahanap sa malalim na bahagi ng Bakas River ng Norzagaray ng PNP at Bulacan Rescue Team.", "Nahihirapan umano ang mga rescuers dahil sa malakas na agos ng malalim na ilog na may 40 talampakan ang lalim.", "Nabatid na pasado alas-12:00 ng tanghali kamakalawa nang magtungo ang dalawang biktima kasama ang ilan pang kaklase sa BSU upang mag-picnic at isabay ang pagsu-shoot ng eksena sa Bakas River ng kanilang short film na kanilang ilalahok sa 2017 Sine Bulacan Film Festival.", "Habang nasa kasagsagan ng shooting, nagkatuwaan umanong maligo sa ilog sina Burgos at Balitaosan at isa pang kaklase."], "category": "National", "title": ["2 BSU students nalunod sa shooting"]},
{"content": ["Patay\u2002ang\u2002isang 4-\u00adanyos\u2002na\u2002bata \u00admakaraang ito ay \u00admakuryente sa kanilang bahay sa Sitio \u00adCalamimig, Bgy. \u00adPoblacion 2, \u00adMulanay, Quezon kamakalawa ng tanghali.", "Kinilala ang biktima na si Mark Ian Espinosa.", "Batay sa imbestiga\u00adsyon ng Mulanay Police, naglalaro ang bata sa kanilang likod bahay ng aksidenteng mahawakan nito ang isang bakal na nakadikit sa live wire.", "Matapos ang insidente, agad na isinugod ang bata sa ospital subalit idineklara na itong patay ng doktor dahil sa mga sunog sa iba\u2019t ibang bahagi ng katawan.", "Napag-alaman na ang kuryente sa bahay ng biktima ay nakikikabit lamang sa kanilang kapitbahay."], "category": "National", "title": ["Paslit nakuryente"]},
{"content": ["Balik na sa normal ang operasyon ng pinakamala\u00adking kumpanya ng bus sa Southern Luzon matapos na magpirmahan ng kasunduan sa pagitan ng labor union at management.", "Ayon kay Labor Sec. Silvestre Bello III, nagkasundo na ang Delmonte Land Transport Bus Company, Inc. (DLTB) at DLTB Labor Union-AGLO na magbalik sa trabaho ang mga ito upang magsilbi sa mga pasahero ng mga ito patungo sa Timog Katagalugan.", "\u201cPara na rin sa kapaya\u00adpaan at hindi na malagay pa sa alanganin ang kapaka\u00adnan ng publiko, ang mga namamahala ng DLTB at ang unyon ng manggagawa ay nagkasundo na upang maibalik na sa normal ang operasyon ng kumpanya ng bus,\u201d paliwanag ni Bello.", "Base sa nasabing kasunduan, agad nang ititigil ng DLTB Labor Union-AGLO ang isinasagawa nilang welga."], "category": "National", "title": ["DLTB strike tinapos na"]},
{"content": ["Selyado na ang panalo ni United States (US) President-elect Donald Trump sa katatapos na presidential elections ng Amerika.", "Ayon kay US Vice President Joe Biden, \u2018It is over\u2019 at wala na raw habol ang mga tumututol sa panalo ni Trump.", "Ang protesta sa panalo ni Trump ay inilutang ng House Democrats kung saan nagkaroon \u2018diumano ng intervention ang Russia sa inilabas na bilang ng mga boto kung kaya\u2019t nanalo ang Republican bet.", "Nabasura ang akusasyon ng Democrats dahil walang senador na sumuporta sa protesta.", "Bilang presiding o\u00adfficer, pinangunahan ni Biden ang pagbilang ng 538 electoral votes kung saan ginawang opisyal ang voters turnout na isinumite sa House.", "Umabot sa 304 votes ang nakuha ni Trump habang 227 naman kay Democrat Hillary Clinton."], "category": "National", "title": ["Panalo ni US Pres-elect Trump, selyado na!"]},
{"content": ["Isang factory worker na nasangkot sa naganap na nakawan sa kanyang pinapasukang pabrika ang nagbigti sa loob ng kaniyang tinitirhan sa Brgy. Lambakin, Marilao, Bulacan kamakalawa.", "Ang biktima ay kinilala ng pulisya na si Roberto Riesgo, 51, may-asawa, ng Northville 4-B, Brgy. Lambakin, Marilao.", "Wala nang buhay nang madiskubre ng kanyang mga kamag-anak ang biktima na nakabigti sa kisame ng kanilang bahay. Nag-iwan ito ng text message na humihingi ng patawad sa kanyang pamilya dahil hindi na nito naka\u00adyanan ang problema.", "Nabatid na bago nagbigti ang biktima ay nasangkot ito sa nakawan sa pinapasukang pabrika sa Marilao at dahil sa hindi niya ginagawa ang pagnanakaw at napagbintangan lamang ay labis niya itong dinamdam at nadagdagan pa ng sobrang pagkagipit sa pera para sa kanyang pamilya kaya posibleng hindi na nito kinaya ang suliranin kaya nagpasyang magpakamatay."], "category": "National", "title": ["Nadawit sa nakawan, nag-suicide"]},
{"content": ["Walang buhay na bumulagta\u2002ang\u2002tinaguriang\u2002kanang\u2002kamay\u2002ng umano\u2019y\u2002bigtime\u2002drug pusher na si Kerwin Espinosa matapos itong pagbabarilin ng hindi nakila\u00adlang mga suspek sa bayan ng Ormoc, Tacloban City.", "Ayon kay Sr./Insp. Joseph Joevil Young, hepe ng\u2002Anti-Illegal\u2002Drugs Special\u2002Operation\u2002Task Group (AID-SOTG), nakilala ang biktima na si Dinan\u2002Rondina,\u200238,\u2002ng Juan\u2002Luna\u2002St.,\u2002Ormoc na umano\u2019y kilalang isa umano sa kanang kamay at pinagkakatiwalaan ng pamilya Espinosa.", "Kasalukuyan umanong nanonood\u2002ng\u2002telebisyon kagabi ang biktima sa labas ng barbeque stall ng kanyang kapatid sa Juan Luna Street nang biglang lapitan ito ng dalawang lalaki na kapwa nakasuot ng bonnet at basta nalang pinagbabaril ang biktima na agad bumulagta at binawian ng buhay sa lugar ng pinangyarihan.", "Ayon\u2002kay\u2002Sr./Insp. Young,\u2002iniimbestigahan na ang nasabing krimen at hindi inaalis ng mga awtoridad ang posibleng motibo na may kinalaman sa iligal na droga."], "category": "National", "title": ["\u2018Bata\u2019 ni Kerwin, niratrat"]},
{"content": ["Isa sa naging tampok sa joint conference meeting ng Philippine National Police (PNP) at Armed Forces of the Philippines (AFP) na pinangunahan kamakalawa\u2002ni\u2002Pangulong Rodrigo Duterte na ginanap sa Malakanyang ay\u2002ang\u2002determinasyong tuldukan\u2002ang\u2002paghahasik\u2002ng\u2002lagim\u2002ng\u2002bandidong Abu Sayyaf Group (ASG).", "Ito\u2002ang\u2002pahayag\u2002ni Presidential\u2002Spokesman Ernesto Abella patungkol sa mga naging tampok na usapin sa ginanap na joint conference.", "\u201cIdiniin ng Presidente na \u2018yung kanyang commitment\u2002na\u2002to\u2002end\u2002the ASG, \u2018yung Abu Sayyaf Group,\u201d pahayag ni Abella sa panayam kahapon.", "Maliban\u2002sa\u2002nabanggit ay kasama rin aniyang natalakay ay ang security update ng bansa.", "\u201cTsaka\u2002po\u2002nagbibi\u00adgay\u2002ng\u2002mga\u2002current\u2002na mga law enforcement activities ng mga pulis tapos ang ginawa po ng ano, ng Presidente, ni-reiterate niya ang kanyang guidance regarding corruption lalo na, sinasabi niya \u2018yan kasi hindi naman nawawala \u2018yan just like that and then \u2018yung\u2002campaign\u2002against drugs and terrorism,\u201d ayon pa kay Abella.", "Sa kabuuan aniya ay maituturing\u2002niyang\u2002substantial\u2002at\u2002very\u2002fruitful meeting ang ginanap na joint conference na tumagal aniya ng halos dalawang oras."], "category": "National", "title": ["ASG pupulbusin ni Digong"]},
{"content": ["Target\u2002ng\u2002buena-manong bagyo ngayong 2017\u2002ang\u2002Surigao\u2002pro\u00advinces at lalanding ang tropical depression \u2018Au\u00adring\u2019 anumang oras nga\u00adyong gabi hanggang umaga ng Lunes.", "Ayon\u2002sa\u2002Philippine Atmospheric\u2002Geophy\u00adsical\u2002and\u2002Astronomical Services\u2002Administration (PAGASA), bagama\u2019t isa lamang tropical depression o mahinang bagyo si Auring, magdadala umano\u2002ito\u2002ng\u2002malawakang pag-ulan\u2002dahil\u2002aabot\u2002sa 300\u2002kilometro\u2002diametro ang dala-dala nitong pag-ulan.", "Huling namataan ang mata\u2002ng\u2002bagyo\u2002sa\u2002la\u00adyong 260 km east-southeast\u2002ng\u2002Hinatuan,\u2002Surigao del Sur na dala-dala ang lakas ng hangin na aabot sa 45 kilometro kada oras malapit sa gitna at pagbugsong 55 kilometro kada oras.", "As of 1:00 pm, itinaas ng PAGASA ang Tropical Cyclone Warning Signal 1 sa Agusan del Norte, Agusan del Sur, Surigao del Sur, Surigao del Norte at Dinagat Islands.", "Sa ilalim ng signal No. 1, nakataas ang pangamba ng flash floods at landslides na posibleng makapaminsala sa mga pana\u00adnim na root crops at palay, gayundin sa mga live stocks.", "Kumikilos\u2002ang bagyong Auring sa bilis na 7 kph at tinutumbok ang direksyon ng kanluran hilagang-kanluran at nakataas\u2002ang\u2002gale\u2002war\u00adning o pagtaas ng alon sa Visayas\u2002at\u2002Mindanao."], "category": "National", "title": ["Buena-manong bagyo si \u2018Auring\u2019"]},
{"content": ["STO. DOMINGO, Ilocos Sur \u2014 Patay na nang makita ng mga kaanak ang isang mag-ama sa loob ng kanilang bahay sa brgy. Cabaritan, kung saan naka\u00adbigti ang ama habang may mga saksak sa katawan ang anak.", "Sa imbestigasyon ng mga awtoridad, nakita ng isa sa kanilang kamag-anak ang ama na nakilalang si Byron Bayani, 41-anyos, dating miyembro ng Philippine Army, na nakapulupot ang tali sa leeg at nakabitin sa kanilang bahay habang ang anak na si Kyle Xavier,, 14-anyos, isang grade 8 student dito ay nakahandusay sa sahig na may saksak sa katawan.", "Lumalabas sa imbestigasyon na ang mismong ama ang sumaksak sa kaniyang anak at matapos nito ay binigti ang sarili.", "Laging nag-aaway ang mag-ama dahil sa katigasan umano ng ulo ng bata at ayaw pumasok sa paaralan."], "category": "National", "title": ["Mag-ama natagpuang walang buhay"]},
{"content": ["ZAMBOANGA CITY \u2014 Napatay ng rebeldeng\u2002New\u2002People\u2019s Army (NPA) ang 3 katao kabilang\u2002ang\u2002lider\u2002ng isang\u2002indigenous\u2002tribe, matapos\u2002nitong\u2002lusubin\u00ad ang lugar ng mga natibo sa bayan ng Caraga sa Davao Oriental.", "Apat\u2002na\u2002rebelde\u00ad\u2002rin ang\u2002sugatan\u2002sa\u2002naturang\u2002engkuwentro\u2002na\u2002naganap kamakalawa.", "Ayon\u00ad\u2002kay\u2002Roel\u00ad Agustin\u2002II,\u2002ang\u2002taga\u00adpagsalita ng NPA, nagtungo ang mga rebelde sa lugar\u2002upang disarmahan ang grupo ni tribal leader Cupertino Banugan na siyang pinuno ng Mandaya Ancestral Defense Unit, ngunit\u2002nanlaban\u2002umano ang mga ito kung kaya\u2019t nagkaroon ng sagupaan.", "Inakusahan\u2002ng\u2002NPA si Banugan na isang warlord\u2002at\u2002sabit\u2002sa\u2002mara\u00adming human rights violations at iba pang krimen. Napaslang si Banugan at kapatid nitong si Ramon at isa pang kaanak na si Dodo Banugan.", "\u201cThe suffering masses of Caraga rejoice the killing of the Banugans who, with the aid of the fascist AFP, have wielded absolute fascist control over the peasant and Lumad communities\u2002in\u2002Caraga since the US-Arroyo regime under the Oplan Bantay\u2002Laya\u2002counter-revolutionary campaign,\u201d pahayag pa ni Agustin.", "Sinabi pa ni Agustin na ginagamit at pino-protektahan ng 67th Infantry Battalion\u2002ang\u2002grupo\u2002ni Banugan laban sa NPA. Wala naman pahayag ang militar at pulisya sa naganap na sagupaan."], "category": "National", "title": ["Tribal leader, 2 iba pa pinaslang ng NPA"]},
{"content": ["Upang masiguro na legal ang ginawang rice importation, humihingi ng klaripikasyon sa National Food Authority (NFA) si Subic Bay Metropolitan Authority chairman Martin Dino sa kontro\u00adbersiyal na importasyon ng 260,000 sakong Thai Rice na kanila nang unang hinarang at hindi pinayagang maibaba mula sa M/V MY Vuong sa Subic Free Port.", "Ayon kay Dino ang klaripikasyong kanilang hinihingi sa NFA ay kung totoong nag-iisyu itong muli ng permit para sa rice importation dahil sa kanyang pagkakaalam umano ay pansamantalang itinigil muna ang rice importation matapos magpatupad ng ban ang Department of Agriculture (DA) dahil sa mga report ng malawakang rice smuggling na nakalulusot dahil sa mga pekeng NFA import permits.", "Ang hakbang ni Dino ay kasunod ng kanilang ginawang pagharang sa 13,000 metric tons ng Thai white rice na lulan ng M/V MY Vuong na dumating sa Subic Freeport noong Disyembre 29.", "Aminado si Dino na hinarang nila ang importasyon kahit pa man may mga dokumento ito dahil na rin sa napansin nilang kaduda-duda ang ginawang impormasyon.", "Aniya, ang shipment ay nakapangalan sa Labangan Farmers First Consolidated MP na nakabase sa Bulanit, Labanga, Zamboanga del Sur; M\u00adagsaysay Far\u00admers ."], "category": "National", "title": ["Rice importation ikinlaro sa NFA"]},
{"content": ["Nagkakaroon ngayon\u00ad ng matinding palaisipan sa kanilang mga kamag-anakan at maging sa mga awtoridad\u2002ang\u2002pagkakadiskubre sa bangkay ng isang mag-ama na natagpuang nakabigti ang huli habang ang anak nitong lalaki ay nakahandusay at may tama ng saksak sa katawan sa loob ng kanilang bahay sa Barangay Caba\u00adritan, Sto. Domingo, Vigan City.", "Ayon sa inisyal na impormasyon ni Senior Inspector\u2002Roberto\u2002Valiente, hepe ng Sto. Domingo, Municipal Police Station\u2002nakilala\u2002ang\u2002mag-amang\u2002biktima\u2002na\u2002sina Byron Bayani, 41 at anak nito na si Kyle Xavier 14-anyos, grade 8 student sa Naglaoan National High School.", "Lumilitaw na ang mismong\u2002kapatid\u2002ng\u2002biktimang si Byron na si Hannibal Alvin Bayani ang nakadiskubre sa bangkay ng mag-ama nang dalawin umano nito at laking gulat umano nito nang pagpasok niya sa loob ng bahay ay tumambad sa kanya ang nakabitin sa lubid na kapatid habang nakahandusay naman ang pamangkin na may dalawang tama ng saksak sa dibdib at likod.", "Iniimbestigahan\u2002nga\u00adyon\u2002ng\u2002mga\u2002awtoridad kung sadya umanong pinatay ng ama ang anak bago ito tuluyan magpakamatay din.", "May mga nakalap kasi umanong impormasyon ang Sto. Domingo Muni\u00adcipal Police Station, mula sa kapatid umano ng asawa ng matandang Bayani na\u2002sinasabing\u2002ang\u2002mismong\u2002ama\u2002ang\u2002pumatay sa kanyang anak na si Kyle Xavier dahil madalas lang umanong pag aaway ng mga ito.", "Kaugnay nito ay patu\u00adloy ang ginagawang imbestigasyon ng mga awtoridad\u2002upang\u2002matukoy kung mayroong foul play sa pagkamatay ng mag-amang Bayani."], "category": "National", "title": ["Mag-ama natagpuang walang buhay"]},
{"content": ["Lima ang patay at walo ang sugatan sa pamamaril ng isang lalaki sa loob ng Fort Lauderdale-Holyywood International Airport sa Florida, U.S.A.", "Sa paunang imbestigasyon ng mga pulis, isang lalaki na may US military I.D ang nag-check in ng baril sa palipa\u00adran at walang habas na namaril sa baggage carousel ng airport.", "Sinabi ng mga saksi na tahimik ang suspek habang isinasagawa ang pamamaril gamit ang .9mm pistol.", "Nang maubusan umano ng bala ay kaagad itong dumapa at doon na ito sinunggaban ng mga nakapalibot na airport police.", "Sa tanggapan ng Transportation Security Administration ay kinilala ang suspek na si Esteban Santiago, 26-anyos at inaalam pa kung aktibo pa itong sundalo.", "Pansamantalang isi\u00adnara ang airport at nagsasagawa na rin ng imbestigasyon para alamin kung may kinalaman sa terorismo ang pamamaril."], "category": "National", "title": ["Shooting incident sa Florida airport, 5 patay!"]},
{"content": ["Isang barangay kagawad\u2002ang\u2002patay\u2002habang kritikal naman ang kalagayan\u2002ng\u2002kanyang 8-an\u00adyos na anak na babae matapos na tamba\u00adngan at pagbabarilin\u2002umano\u2002ng dalawang mga kalalakihang lulan ng isang motorsiklo\u2002sa\u2002lungsod\u2002ng Caloocan\u2002kahapon\u2002ng madaling-araw.", "Sa ulat ni PO2 Jerome dela Cruz ng Caloocan City\u2002Police\u2002Community, nangyari ang insidente bandang alas-5:30 ng madaling-araw\u2002habang lulan ng kanilang owner type jeep na may plakang TXK 915 at binabaybay ang kahabaan ng Carnation Street ng nasabing lugar. Kasama ng biktimang si Eduardo Gundayao, 47-anyos, kagawad ng Barangay 174, Camarin\u2002ng\u2002nasabing lungsod ang misis na si Mary Jane, 47-anyos at dalawang\u2002anak\u2002na\u2002babaeng sina Joana Marie, 12-anyos at Nina, 8-an\u00adyos, grade 4.", "Doon na nila napansin ang isang motorsiklong lulan ang dalawang\u2002lalaki\u2002na\u2002tila\u2002naka\u00adbuntot\u2002sa\u2002kanila.\u2002Agad na huminto sa kanto ng Carnation Street at Jasmine Street si Eduardo na\u2002siyang\u2002nagmamaneho ng nasabing sasakyan ngunit tinapatan umano sila ng dalawang kalala\u00adkihan at doon na inum\u00adpisahang\u2002pagbabarilin ang amang Gundayao.", "Masuwerte\u2002namang walang\u2002tinamong\u2002kahit anong tama si Mary Jane at anak na si Joana Marie ngunit malalang nasugatan si Nina.", "Mabilis\u2002na\u2002isinugod ang mag-ama sa Dr. Jose Rodriguez Memorial Hospital ngunit hindi na rin pinalad pang mabuhay\u2002ang\u2002kagawad\u2002habang kasalukuyang under observation pa rin si Nina na nagtamo ng bala sa kanyang katawan.", "Agad\u2002namang\u2002nagsagawa\u2002ng\u2002follow-up ope\u00adration ang mga tauhan ng PCP V ngunit bigo ang mga itong mahuli ang mga salarin, sa ngayon ay patuloy pa rin ang pagsasagawa ng imbestigasyon ng pulisya. Inaalam na rin ang posibleng motibo sa pananambang."], "category": "National", "title": ["Brgy. kagawad, patay, anak kritikal sa ambush"]},
{"content": ["Kumbinsido ang palasyo ng Malaca\u00f1ang na ang patuloy na paniniwala ng masa kay Pangulong Rodrigo Duterte ang pa\u00adngunahing dahilan kaya nananatiling mataas ang approval at trust rating ng Pangulo sa ilang survey.", "\u201cAng ating Pangulo ay naiintindihan talaga ang masa. Alam niya ang pulso ng ating mga masa, mga kababayan natin. Kanya sa lahat po ng mga isyu na sinasabi ng Pa\u00adngulo ay talagang tagos po sa buto ng ating mga kababayan. Alam na alam niya po kung ano ang kailangan, alam na alam niya po kung ano ang hindi kailangan. At naiintindihan po talaga ng Presidente ang sentimyento ng ating mga masang kapatid,\u201d reaksyon ni Presidential Communications Office (PCO) Sec. Martin Andanar sa isang panayam kahapon hinggil sa lumabas na resulta ng survey ng Pulse Asia kung saan ay humamig ng 83% trust at approval rating ang Pangulo na mas mababa kaysa sa huling survey ng Pulse Asia na 86%.", "Pero aminado si Andanar na isa sa nagiging problema sa Pangulo ay ang maling translation sa mga nagiging pahayag nito.", "\u201cLahat ng sinasabi ng Pangulo, ang nagiging problema lang ay nagkakaroon lang ng konting\u2026parang maling translation \u2018no. Iyon ang nagiging problema natin. Pero kung tutuusin talaga, kung papakinggan mo talaga ang word per word na sinasabi ng ating Presidente, hindi ho ganoon kahirap intindihin,\u201d giit pa ni Andanar."], "category": "National", "title": ["Gets na gets ng masa si Presidente \u2014 Malaca\u00f1ang"]},
{"content": ["Epektibo Enero 1 ng taong ito, hindi lamang mga pulis at sundalo ang tatanggap ng mas mataas na \u2018take home pay\u2019 kundi ang lahat ng regular na kawani ng gobyerno.", "Ito ang tiniyak kahapon ng Department of Budget and Management (DBM) kung saan ang pokus umano ay ang mapataas ang inuuwing sweldo ng mga empleyado ng gobyerno, hindi lamang ang military and uniformed personnel (MUP) kundi maging ang public sector civilian workers gaya ng mga public school teachers at health workers sa buong bansa.", "Kukunin ang pondo para sa dagdag-sahod ng national government agencies mula sa General Appropriations Act (GAA) para sa FY 2017.", "Sa mga saklaw naman ng government-owned-and-controlled corporations (GOCCs) at government financial institutions (GFIs), ang pondo ay manggagaling sa kani-kanilang corporate operating budgets.", "Ang mga dagdag sahod naman ng LGU personnel ay dudukutin sa LGU funds na awtorisado ng kani-kanilang sanggunian.", "\u201cNational Budget Circular No. 568 outlines the guidelines, rules, and regulations for the implementation of the second tranche of EO 201 for civilian personnel in the Executive, Legislative, and Judicial branches, the Constitutional Commissions and other Constitutional Offices, State Universities and Colleges (SUCs), and government-owned-and-controlled corporations (GOCCs) covered by the Compensation and Position Classification System (CPCS), under Republic Act No. 6758,\u201d ayon pa sa inilabas na impormasyon ng DBM sa Presidential Communications Office (PCO).", "Ang tatanggaping kompensasyon at allowance ay ia-adjust alinsunod sa Executive Order 201. Ang EO No. 201 ay nagkakaloob ng compensation adjustment sa mga empleyado ng gobyerno at dagdag na allowance sa MUP sa apat na tranches.", "Ang dagdag-sahod ayon pa sa DBM ay bukod pa sa tinatanggap na mid-year bonus, year-end bonus at performance-based bonus ng mga empleyado ng gobyerno.", "Inihalimbawa pa ng DBM ang mga sumusunod na taunang increase.", "Para sa Teacher 1, ang annual compensation package ay magi\u00adging P324,962 habang ang Nurse 1 ay makakatanggap ng P398,822 na na\u00adngangahulugan din na ang kabuuang kompensasyon ay dodoble kumpara sa private sector counterparts.", "\u201cMeanwhile, the MUP are now entitled to a provisional allowance, mid-year and year-end bonus, an enhanced Performance-Based Bonus subject to accomplishment of performance targets, as well as an increase in the hazard pay from P390 to P540 per month. Certain ranks will also receive augmentation in the form of officers\u2019 allowance,\u201d ayon sa DBM."], "category": "National", "title": ["SABAY-SABAY NA ANG UMENTO \u2014 DBM"]},
{"content": ["Nagpaabot ng pakikiramay ang Palasyo ng Malaca\u00f1ang\u2002sa\u2002pamil\u00adya ni Chief Presidential Legal\u2002Counsel\u2002Salvador Panelo kasunod ng pagkamatay ng kanyang anak kahapon.", "Ang pagkamatay ng anak ay kinumpirma ni Sec. Panelo.", "Ayon kay Panelo ang kanyang\u200227-anyos\u2002na anak na si Salvador Carlo Panelo III ay namatay dahil sa \u2018congested heart\u2019 o sakit sa puso.", "Sa\u2002pamamagitan\u2002ni Communications\u2002Sec. Martin Andanar ay nagpaabot ng taus-pusong pakikiramay ang Palasyo sa pagpanaw ni Carlo na napag-alamang\u2002isang special child.", "\u201cThe Palace extends its\u2002heartfelt\u2002condolen\u00adces to Chief Presidential Legal Counsel Salvador Panelo on the death of his son Carlo. Our thoughts and prayers are with the family of Secretary Panelo at this difficult time,\u201d bahagi ng ipi\u00adnaabot na mensahe\u2002ng\u2002pakikiramay ng Palasyo."], "category": "National", "title": ["Palasyo nakidalamhati sa pagpanaw ng anak ni Panelo"]},
{"content": ["Nagbitiw\u2002na\u2002sa \u00adtungkulin si Bureau of \u00adCorrections\u2002\u00ad(BuCor) \u00adDeputy\u2002Director\u2002for \u00adOperations\u2002Rolando Asuncion na iniimbestigahan ng Department of Justice (DoJ) kaugnay ng umano\u2019y iligal na akti\u00adbidad sa Muntinlupa City at sa umano\u2019y pagtanggap nito ng sasakyan sa isang inmate na sangkot sa illegal drugs.", "Sa kanyang liham kay Justice\u2002Sec.\u2002Vitaliano Aguirre II, binigyang diin ni Asuncion na ang kanyang pagbibitiw ay para sa kabutihan ng ahensya.", "Ito ay matapos na malaman ni Asuncion na pinaiimbestigahan ito ni Aguirre kay Bucor Director Benjie Delos Santos.", "Nilinaw\u2002naman\u2002ni Asuncion na hindi ito natatakot sa anumang pagsisiyasat subalit ayaw ani\u00adya nitong magkaroon pa sila ng hidwaan ni Delos Santos.", "Binigyang diin pa ni Asuncion na aalis ito sa Bucor na malinis ang kanyang konsensya matapos ang limang buwan sa \u00adposisyon nito. Pinasala\u00admatan nito si Aguirre sa pagkakataong ibinigay sa kanya.", "Si Asuncion ay retiradong pulis at \u00aditinalaga ni Pangulong Rodrigo Duterte\u2002bilang\u2002BuCor deputy\u2002director\u2002noong Hulyo 19, 2016."], "category": "National", "title": ["Deputy director ng BuCor, nagbitiw"]},
{"content": ["Dahil sa nakaambang power rate hike, hiniling ng isang kongresista na ituloy ng Duterte administration ang Pantawid Kuryente Program o pagbibigay ng subsidy sa mga mahihirap para ipambayad sa kanilang kuryente.", "Ayon kay ICARE partylist Rep. Carlos Uybarreta, napakalaking tulong ang electric subsidy lalo at may mga mahihirap na pamilya ang madalas na napuputulan ng supply ng kuryente dahil hindi nakakapagbayad.", "\u201cNakakapagtaka na kung bakit ang ganitong mga magagandang programa ay naputol at naglalaho na lamang,\u201d pahayag ni Uybarretta.", "Suhestiyon ng mam\u00adbabatas, bigyan ng pamahalaan ng P500 na pantawid kuryente subsidy ang mga mahihirap."], "category": "National", "title": ["Gov\u2019t subsidy sa kuryente, ikinakasa"]},
{"content": ["Nagtakda ang Kamara ng magiging sahod ng mga local caregivers sa bansa upang maprotektahan umano ang karapatan ng mga ito tulad ng ibang manggagawa katulad ng mga kasambahay.", "Base sa inaprubahan ng House committee on labor and employment na pinamumunuan ni Cagayan Rep. Randy Ting, itinakda na kailangang sasahod ng P7,500 ang bawat caregiver sa Metro Manila kada buwan.", "Aabot\u2002naman\u2002sa P5,500 kada buwan ang dapat ipasahod sa mga caregiver sa mga chartered cities at first class municipalities habang P4,000 naman sa second class municipalities.", "Gayunpaman,\u2002bago makapagtrabaho\u2002bilang caregiver\u2002o\u2002nag-aalaga ng mga matatanda at may kapansanan ay kailangang makatapos muna ang mga ito ng kurso sa caregiving sa mga sertipikadong training institution o eskuwelahan.", "Maaari\u2002pang\u2002tataas ang sahod ng mga caregivers dahil pagkatapos ng isang taong pagpapatupad dito kapag na\u00adging batas na ay muling pag-aaralan ng Regio\u00adnal Tripartite Wages and Productivity Board (RTWPB) ang sahod para isaayos\u2002ang\u2002mini\u00admum wage ng mga ito.", "Inihain ang nasabing panukala upang mapa\u00adngalagaan\u2002umano\u2002ang karapatan ng mga caregivers tulad ng panga\u00adngalaga ng bansa sa mga katulad nila na nagtatrabaho sa ibang bansa.", "\u201cBilang pagkilala sa mahalagang tungkulin na ginagampanan\u2002ng\u2002mga caregivers\u2002sa\u2002pambansang kaunlaran ay nararapat lamang na gawin nating isang kinikilalang propesyon\u2002ang\u2002caregi\u00adving upang ating mapa\u00adngalagaan\u2002ang\u2002ating manggagawa\u2002mula\u2002sa pag-abuso\u2002sa\u2002kanilang mga karapatan, pagmamalabis,\u2002karahasan\u2002at pang-aapi,\u201d ayon sa may akda sa panukala na si Bataan Rep. Geraldine Roman.", "Walang naibigay na datos ang komite kung magkano ang ipinapasahod ng mga employers sa kanilang mga\u2002caregivers\u2002subalit kapag naging batas ang panukala ay magkakaroon na ng malinaw na kompensasyon para sa mga ito."], "category": "National", "title": ["Suweldo ng caregiver itinakda"]},
{"content": ["Wala sa radar ni Sen. Panfilo \u2018Ping\u2019 Lacson ang pagkalma sa usapin ng minaniobrang \u2018pork\u2019 ng mga mambabatas sa Kongreso na klaro umanong nakapaloob sa nilagdaang 2017 General Appropriations Act (GAA) ni Pa\u00adngulong Rodrigo Duterte.", "Ito\u2019y matapos na una nang nadiskubre ng senador na tinapyasan ng P21.5 bilyon ang P37.2 bilyong calamity fund ngayong taon para ma\u00adbigyan ng pork barrel fund ang mga kongresista.", "Tiniyak ni Lacson na ipagpapatuloy niya ang pagbusisi sa ilalabas na libro ng Department of Budget and Management (DBM) na naglalaman o nagdedetalye ng budget ngayong taon.", "Sa ngayon, ayon sa senador, ang nabusisi pa lamang nila ay ang 2017 budget na nasa website ng DBM na kung saan lumitaw umano ang tinap\u00adyas na P21.5 bilyon ng calamity at napunta sa Department of Public Works and Highways (DPWH) bilang bahagi umano ng pork barrel ng mga mambabatas.", "Kasabay nito, sinabi ni Lacson na plano na rin niyang idulog sa Korte Suprema ang nakita niyang naisingit na pork barrel sa national budget ngayon.", "Kung matatandaan, idineklara ng Korte Suprema ang pork barrel bilang unconstitutional."], "category": "National", "title": ["\u2018Pork\u2019 sa 2017 budget \u2018di tatantanan ni Ping"]},
{"content": ["Lalong maghihirap ang mga mahihirap na mamamayan kapag na\u00adtuloy ang plano ni Department of Budget and Management (DBM) Sec. Benjamin Diokno na itaas ang excise tax sa mga produktong petrolyo.", "Ito ang ibinabala, hindi lamang ng mga oposisyon sa Kamara kundi maging ang miyembro ng gabinete ng administrasyon kaugnay ng plano ni Diokno upang magkaroon ng pondo para sa ambisyosong infrastructure program ng gobyerno.", "Ayon kay Albay Rep. Edcel Lagman, hindi ang mayayaman ang maaapektuhan kapag itinaas sa P10 ang bawat litro ng excise tax sa mga produktong petrolyo mula sa kasalukuyang P4.35 kundi ang mga mahihirap na mamamayan."], "category": "National", "title": ["Lalong popobre!"]},
{"content": ["Makaraan ang isang linggong \u2018no show\u2019 at wala ring paramdam sa publiko, umapir na kahapon si Pangulong Rodrigo Duterte pero mga litrato lamang ang ku\u00admalat sa social media na nagpapakitang sakay ito ng Philippine Airlines commercial flight mula Davao City patungong Maynila.", "Makikita sa mga lit\u00adrato na katabi ng Pangulo sa kanyang economy seat si Special Assistant to the President Secretary Christopher \u2018Bong\u2019 Go.", "Pumuwesto ang Pa\u00adngulo at kanyang Special Assistant sa bandang likuran ng eroplano.", "Matatandaang ang huling pagpapakita sa publiko ng Pangulo ay noong Disyembre 30 sa selebrasyon ng paggunita sa kamatayan ni Dr. Jose Rizal sa Luneta na sinundan ng kanyang pagbisita sa mga biktima ng pagsabog sa Leyte ng nasabi ring petsa.", "Nauna naman nang sinabi ng Malaca\u00f1ang na ang Pangulo ay nagpa\u00adhinga ng mga nakaraang araw."], "category": "National", "title": ["PDU30 umapir na sa litrato"]},
{"content": ["Panibagong kaso ng graft at plunder ang isinampa kahapon sa Office of the Ombudsman laban kay dating Pangulong Noynoy Aquino at anim pang opisyal ng kanyang dating administrasyon kaugnay sa ilegal na shipment ng $141B na ginto patungo sa Thailand.", "Kasama sa kinasuhan maliban kay Aquino ay sina dating Justice Secretary at ngayo\u2019y Senator Leila de Lima, dating Interior Secretary Mar Roxas, Bangko Sentral ng Pilipinas Governor Amando Tetangco Jr., dating Finance Secretary Cesar Purisima, Treasury Department chief dealer Lorelei Fernandez at Sen. Franklin Drilon.", "Base sa reklamo nina Rogelio Cantoria, na dati umanong nagtrabaho sa Bangko Sentral ng Pilipinas at Atty. Fernando Perito, dapat naiproseso muna ang nasabing mga gold bars bago ito dinala sa Thailand at posibleng pinakinabangan pa ng BSP.", "Ang reklamo ng dala\u00adwa sa Ombudsman ay ibinase lamang nito sa kumalat sa social media na BSP circular na nagpapakita ng 3,500 metric tons ng ginto na may bigat na 12.5 kilogram kada gold bars at may purity na 99.999 percent ang dineposito sa Bank of Thailand matapos aprubahan ng mga nabanggit na opisyal ng nakaraang administrasyon ang shipment nito noong Disyembre 2014.", "Hindi naiwasan ni da\u00adting presidential spokesperson Abigail Valte na tumaas ang kilay dahil ang pinagbasehan ng reklamo ay isang \u2018unverified information\u2019 mula sa isang pekeng website.", "\u201cHow does anyone answer a complaint so patently absurd on its face? It defies logic, which is not surprising since it came from a fake news site. First there is no Department of Nutrition and Local Government.", "\u201cSecond, the Secretary of Justice (De Lima) and Secretary of Interior and Local Government (Roxas) are not members of the Monetary Board,\u201d diin ni Valte.", "Pati na umano ang tinutukoy na batas na nilabag sa isinampang kaso ay walang kinalaman sa inaakusang krimen. \u201cRA 7655 is the law that raised the minimum wage for housekeepers,\u201d punto pa ni Valte kaya\u2019t imposible umanong patulan ito ng mga idinemanda.", "\u201cMay kasabihan sa Tagalog: ang pumatol sa baliw, mas baliw,\u201d pagtatapos ng pahayag ni Valte."], "category": "National", "title": ["PNoy, Mar, De Lima, 4 kinasuhan sa gold bars"]},
{"content": ["Dahil kailangan talaga ng tulong ng mga biktima ng bagyong Nina sa Bicol region, welcome tumulong kahit sino kasama na si Sen. Ferdinand \u2018Bongbong\u2019 Marcos Jr.,", "Ito ang pahayag ni Vice President Leni Robredo matapos makara\u00adting sa kanyang kaalaman na inayunan ni Marcos ang kanyang paha\u00adyag na mabagal ang tulong na nakukuha ng mga kababayan nito sa Bicol na sinalanta ng bagyong Nina noong Pasko.", "\u201cGaya ng sabi ko, panahon ito na magkaisa tayong lahat kahit ano ang pulitika. Kaya kahit andito sa amin si Sen. Bongbong, very much welcome ang pagpunta \u00adniya. Kasi ang dami na\u00adting kababayan na nanga\u00adngailangan ng tulong kaya lahat na klaseng tulong gusto natin iyon,\u201d ani Robredo.", "Si Marcos ang na\u00adging mahigpit na kalaban ni Robredo noong \u00adnakaraang vice presidential race at nagsampa ng election protest sa Presi\u00addential Electoral Tribunal (PET).", "Ayon kay Robredo, kakaiba ang karanasan ngayon ng mga taga-Bicol kumpara sa mga nagdaang bagyo dahil hanggang ngayon ay hindi pa naibabalik ng buo ang kuryente."], "category": "National", "title": ["Bongbong Marcos welcome tumulong sa Bicol \u2014 VP Leni"]},
{"content": ["Umaapela ang pamu\u00adnuan ng Minor Basilica of the Black Nazarene o Quiapo church nang panalangin para sa \u201csafe and casualty free\u201d na Traslacion 2017 sa Lunes na ina\u00adasahang dadagsain umano ng 18 milyong deboto na manggaling sa iba\u2019t ibang panig ng bansa.", "Nanawagan din si Monsignor Hernando Ding Coronel, Rector ng Minor Basilica of the Black Nazarene sa mga deboto at mamamayan ng taimtim na panala\u00adngin para sa ikatatagum\u00adpay ng \u201creplica procession\u201d.", "\u201cDear friends, may I ask for your fervent prayers for our Traslacion celebration as well as our replica procession and liturgical celebrations at Quiapo Church. We pray for a safe, casualty-free, orderly and meaningful traslacion,\u201d pahayag ni Msgr. Coronel.", "Umaasa umano ito na magiging mapayapa at ligtas sa anumang kapahamakan ang lahat ng deboto na makikiisa sa Traslacion.", "Inihayag din ng \u00adpari na kanyang isasama sa pana\u00adlangin ang pagdiriwang ng banal na misa o midnight mass sa \u00adQuirino grandstand\u2002na\u2002pangu\u00adngunahan\u2002ni\u2002Manila Archbishop Luis \u00adAntonio Cardinal Tagle at ang \u00adlahat ng intention ng mga mana\u00adnampalataya lalo na \u00adpara sa pagdedebosyon sa Poong Hesus Nazareno.", "Tiniyak din ng pari ang kanilang close coordination sa Armed Forces of the Philippines (AFP), Philippine\u2002\u00adNational \u00adPolice (PNP) at local \u00adgo\u00advernment units (LGU) ng lungsod ng Maynila sa seguridad upang masiguro ang kaligtasan ng mil\u00adyun-milyong deboto na makikiisa sa Traslacion 2017.", "Ito ang payo ni Philippine\u2002National\u2002Police (PNP) chief Director Ge\u00adneral \u00adRonald dela Rosa sa mga debotong dadagsa sa Traslacion.", "Ayon kay Dela \u00adRosa, 4,190 pulis bukod sa 450 sundalo ang ipapakalat. Tanging mga pulis at sundalo, pati ang mga naka-duty na security guards na nakasuot ng uniporme lamang\u2002ang\u2002maaring makapagdala ng baril.", "Paiiralin ang \u201cno-fly zone\u201d sa mga lugar na dadaanan ng prusisyon sa Lunes, Enero 9, 2017 ng Black Nazarene sa \u00adManila."], "category": "National", "title": ["18M DEBOTO DADAGSA SA TRASLACION"]},
{"content": ["Umaasa ang isang kongresista na paiiralin ni Mocha Uson ang Christian at moral values sa pagganap nito bilang board member ng Movie and Television Review and Classification Board (MTRCB).", "Ginawa ni CIBAC partylist Rep. Sherwin Tugna ang nasabing pahayag matapos italaga ni Pangulong Rodrigo Duterte si Uson sa MTRCB na kilalang tagapagtanggol ng Pa\u00adngulo sa social media.", "\u201cShe will be applying her moral beliefs and standards on the Filipino movies and TV shows that will be shown to the general public. I hope that she applies Christian and moral values in her decision making as a Board Member,\u201d ani Tugna.", "Si Uson ay unang nakilala bilang sexy model sa showbiz industry at isa sa mga aktibong sumuporta sa kandidatura ni Duterte noong nakaraang eleksyon kung saan hanggang ngayon ay matapang nitong binabanatan ang mga kritiko at kalaban ng Pangulo sa pulitika.", "Reaksyon naman ni Quezon City Rep. Winston Castelo, \u201cWhat is important is that Mocha has transcended into an accepted personality with a large following.\u201d", "Sa kanyang blog sa social media, sinabi ni Uson na, \u201cTinanggap ko po itong pagiging board ng MTRCB sa kondisyon na wala po akong tatanggaping sweldo. Akin pong i-video/document sa tuwing tatanggap po tayo ng sahod at idederetso natin ito sa DK (Duterte\u2019s Kitchen) at DSWD.\u201d", "Hindi naman nawala ang pangangantyaw ng ilang netizens na nagsabing hindi na umano kailangan ni Uson ang sweldo dahil may career na ito bilang troll."], "category": "National", "title": ["Solon kay Mocha: Be Christian!"]},
{"content": ["Gaya ng mga naunang survey ng ibang survey firm, muling natapyasan ang approval at trust rating ni Pangulong Rodrigo Duterte sa hu\u00adling quarter ng nakaraang taong 2016.", "Isinagawa ang survey nitong Disyembre 6-11 kung saan ay nasa 1,200 ang respondents at nakakuha ang Pangulo ng 83% approval at trust rating. Mayroon itong +3 error margin at 95% confidence level.", "Sa mga sinurvey na respondents noong Disyembre, 5% ang disapproved kay Duterte habang 13% ang undecided. May 4% naman na nagsasabing hindi sila nagtitiwala sa Pangulo.", "Matatandaang sa survey ng Pulse Asia noong nakaraang buwan ng Set\u00adyembre ay nakakuha ito ng 86% sa performance at trustworthiness.", "\u201cAmong geographic areas, which have a \u00b1 6% error margin, the President received the highest ratings from Mindanao (91% approval, 92% trust). This was followed by Visayas with an approval rating of 88% and trust rating of 86%. 81% of respondents from the National Capital Region said they trust Duterte. 80% said they approve of him. His ratings in the rest of Luzon are slightly higher with 84% expressing approval and 82% saying they trust him. Of the socioeconomic classes, Duterte received the highest rating from Class E respondents at 88%,\u201d ayon sa survey."], "category": "National", "title": ["BUMABA ULIT SA SURVEY"]},
{"content": ["Pinaninindigan\u2002ng mga spy chief ng Estados Unidos na mayroon silang malakas na ebidensiya\u2002na\u2002nagpapatunay ng pakikialam ng bansang Russia sa nakaraang presidential election para matiyak ang panalo ni President-elect Donald Trump.", "Ayon sa ulat, sinabi ni National Intelligence director James Clapper, kumpiyansa ito sa resulta ng kanilang imbes\u00adtigasyon at nakatakdang isapubliko\u2002sa\u2002susunod na linggo ang motibo ni Russian Pres. Vladimir Putin.", "Idinagdag pa nito, na dati na aniyang may kasaysayan ang \u00adRussia ng panghihimasok sa mga eleksyon kahit sa kanilang sariling bansa.", "Samantala, \u00adnakatakda ring ipaalam ni \u00adClapper gayundin nina \u00adFederal Bureau of Investigation (FBI)\u2002director\u2002James Comey at Central Intelligence Agency (CIA) Director John Brennan, si Trump hinggil sa mga detalye ng imbestigasyon.", "Noong\u2002nakaraang linggo nang patawan ng sanction ni outgoing US President Barack Obama ang Russia kaugnay ng isyu sa cyber vote hacking."], "category": "National", "title": ["May ebidensyang nakisawsaw ang Russia sa US polls"]},
{"content": ["Muling bumalandra sa international news website ang Pilipinas at si Pangulong Rodrigo Duterte. Sa pagkakataong ito, inilalarawan na \u2018out of control\u2019 na ang inilunsad na giyera ng Pangulo laban sa illegal drugs.", "Sa ulat ng The Guardian, pinuna nito ang walang pakundangang paglipol ng Duterte administration sa maliliit na user at peddler ng illegal drugs at ibinunyag ang diumano\u2019y nakakagawian nang pag-iimbento ng impormasyon o facts ng gobyerno para lamang mapaniwala ang tao na napakalaki na ng problema ng tinaguriang \u2018salot ng lipunan\u2019.", "\u201cDuterte has a nasty habit of playing fast and loose with the facts. In a bid to give credence to his drug war, his team exaggerates and invents data. For example, Duterte inflated the estimated number of drug users in the country, stating that there are\u00a0currently 4 million users\u00a0\u2013 with as many as 10 million projected by 2020. Yet the country\u2019s own\u00a0drug authorities\u00a0contend that the number of users of hard drugs is much lower,\u201d anang bahagi ng ulat ng The Guardian, isang United Kingdom-based online news organization.", "Ipinunto ng ulat na marami namang bansa ang sumusuporta sa pagsugpo sa illegal drugs dahil kinikilala naman talaga ito na \u2018salot ng lipunan\u2019 pero sa katatapos na major United Nations (UN) summit on drug policy noong nakaraang taon, halos lahat ng bansa ay nagsulong ng balansyado at makataong solusyon sa problema.", "\u201cMany member states argued forcefully for a more balanced and humane approach. But there\u2019s one anti-drug crusader who refuses to face the facts. For the past six months Rodrigo Duterte, president of the Philippines has waged one of the world\u2019s most vicious counter-narcotics campaigns,\u201d ayon pa sa ulat.", "Patunay umano ito sa datos ng Philippine National Police (PNP) na aabot na sa mahigit sa 6,000 katao ang napapatay simula noong manungkulan si Duterte noong Hulyo 1, 2016.", "Pero hindi lamang sa international community kumakabig ng pagkondena ang \u2018madugong war on drugs\u2019 ni Pangulong Duterte dahil patuloy na dumarami ang religious at civil society groups na nagsama-sama upang ipanawagan sa pamahalaan na itigil na ang walang humpay na pagpatay.", "Sa Kamara, dalawang mambabatas ang sumang-ayon sa ulat ng The Guardian na \u2018out of control\u2019 na ang war on drugs ni Pangulong Duterte.", "\u201cIn describing the war on drugs as \u2018out of control\u2019, the Guardian hit it right in the head,\u201d komento ni Akbayan partylist Rep. Tom Villarin.", "Sa hiwalay na pana\u00adyam, sinabi rin ni Magdalo partylist Rep. Gary Alejano na, \u201cKung ti\u00adtingnan mo talaga, out of control na. Pinapatay ng vigilantes 4,000 na, hindi mo makontrol \u2018yun. Kung talagang walang hand ang gobyerno d\u2019yan sa mga vigilantes, eh out of control na talaga \u2018yan kasi hindi n\u2019yo nahuhuli \u2018yung mga pumapatay. Ibig sabihin n\u2019yan wala kayong kontrol.\u201d"], "category": "National", "title": ["OUT OF CONTROL!"]},
{"content": ["Dahil sa nangyaring pagsabog noong Disyembre 28 sa Hilongos, Leyte, ipinagbabawal na ang pagkakaroon ng disco sa Sinulog 2017 at sa iba pang mga okasyon sa mga barangay gaya ng pista.", "Kahapon nang ihayag ni Lapu-Lapu City Mayor Paz Radasa na hindi na nito iisyuhan ng permit ang 30 barangay officials lalo na ang mga barangay captain at kanilang mga nasasakupan sa Lapu-Lapu City, Cebu na kumuha ng permit para magkaroon ng disco.", "Sinabi ni Radasa na ito ang napagkasunduan nila sa idinaos na pulong ng Association of Barangay Captain dahil na rin sa nangyaring bombing sa Hilongos, Leyte bago mag-Bagong Taon.", "Iginiit ng alkalde, bagama\u2019t karapatan ng mga barangay na kumuha ng permit para sa sayawan bilang pagdiriwang ng kanilang pista, mas binigyan niya ng importansya ang kaligtasan ng mga tao kaya\u2019t mahigpit na niya itong ipinagbawal."], "category": "National", "title": ["Disco sa Sinulog bawal na"]},
{"content": ["Tatlong hinihinalang pusher ang napatay sa dalawang magkahiwalay na buy-bust operation sa San Pedro City at Cabuyao, Laguna kamakalawa ng gabi.", "Sa San Pedro, napatay sina Gil Bautista, alyas \u2018Bong\u2019 at isang hindi pa nakikilalang babaeng kasama nito matapos na umano\u2019y manlaban sa mga nag-operate na pulis sa Magsaysay Avenue, Barangay Magsaysay bandang alas-11:00 ng gabi.", "Nakumpiska sa mga suspek ang da\u00adlawang shotgun at isang kalibre .45 at mga hinihinalang shabu.", "Sa lungsod naman ng Cabuyao, patay din si James Israel Ryan Gonzales sa buy-bust operation na humantong sa enkuwentro sa NIA Road, Barangay \u00adGulod."], "category": "National", "title": ["3 pusher patay sa buy-bust"]},
{"content": ["ZAMBOANGA CITY \u2014 Patay ang 3 sundalo at sugatan ang halos dalawang\u2002dosenang\u2002iba pa matapos na madisgrasya kahapon ang kanilang truck sa bayan ng Talipao sa Sulu province.", "Nawalan\u2002umano\u2002ng preno ang sasakyan kaya nawalan ito ng balanse at bumaligtad sa madulas\u2002na\u2002kalsada\u2002na\u2002agad na ikinamatay ng tatlo sa Brgy.\u2002Upper\u2002Kamuntayan.\u2002Bahagi\u2002ang\u2002natu\u00adrang truck sa isang military convoy na kinabibilangan ng 21st Infantry Battalion.", "Kinumpirma\u2002naman\u2002ng\u2002Western\u2002Min\u00addanao Command ang naturang aksidente, ngunit hindi\u2002naman\u2002nito\u2002inilabas ang mga pangalan ng nasawi.\u2002Inilipad\u2002naman ng C130 transport plane ng air force ang 18 su\u00adgatan sa Zamboanga City upang agad mabigyan ng atensyon sa pagamutan.", "Dinala\u2002na\u2002rin\u2002dito ang labi ng mga sundalo\u2002upang\u2002maibalik sa kanilang pamilya na naghihintay sa Maynila, ayon pa kay army Major\u2002Filemon\u2002Tan,\u2002ang spokesman\u2002ng\u2002Western Mindanao\u2002Command."], "category": "National", "title": ["Military truck bumaligtad; 25 naaksidente"]},
{"content": ["Kahit na walang hawak na arrest order, maaaring arestuhin ng mga pulis ang mga presong nakatakas mula sa North Cotabato District Jail (NCDJ) sa Kidapawan City.", "Ito ang utos ni Philippine National Police (PNP) chief Director General Ronald dela Rosa sa mga pulis sa Mindanao.", "Ayon\u2002pa\u2002kay\u2002Dela\u2002Rosa,\u2002inutusan na niya ang police regional directors sa Mindanao na tumulong sa Bureau of Jail Management and Penology (BJMP) sa manhunt operations laban sa mga pumugang preso.", "Kasabay nito, iniutos na rin ni Dela Rosa sa mga Police commanders ang pagsasagawa ng isang security survey sa lahat ng detention facilities sa bansa para maiwasan ang kaparehong insidente.", "Sa pinakahuling ulat, umaabot na sa 53 preso mula sa 158 na tumakas sa naganap na jailbreak ang accounted at naibalik na sa selda.", "Ayon\u2002kay\u2002North\u2002Cotabato\u2002Police Provincial Director Sr. Supt. Emmanuel Peralta, 43 sa mga preso ang nakakulong na muli, walo ang nasawi at dalawang sugatan na preso ang nasa ospital.", "Patuloy pa rin ang isinasagawang pagtugis sa may 105 preso na tumakas."], "category": "National", "title": ["Arestuhin kahit walang warrant! \u2014 Bato"]},
{"content": ["Hindi papa-apekto sa desisyon ng Office of the Ombudsman\u2002si\u2002\u00addating Nueva Ecija Governor Aurelio\u2002\u2018Oyie\u2019\u2002\u00adUmali hinggil\u2002sa\u2002reklamong pork barrel scam at na\u00adngakong\u2002ipagpapatuloy ang pagtulong sa mga magsasaka ng probinsya.", "Sa isang press confe\u00adrence sa Quezon City, sinabi ng abogado ni Uma\u00adli na si Atty. Honorio Eduardo Reyes III na maghahain sila ng motion for reconsideration para sagutin ang findings ng Ombudsman hinggil sa umano\u2019y P15 million na Priority Development Assistance Fund (PDAF) noong kongresista pa ng 3rd district ang dating gobernador.", "Ayon kay Reyes, malinaw na napunta sa subsidiya ng mga magsasaka ang P15M na PDAF ni Umali at napakinaba\u00adngan ito sa pamamagitan ng ipinagkaloob na libreng pataba at libreng water pump sa mga magsasaka ng Gabaldon at General Natividad.", "\u201cKung kasalanan po ang pagtulong sa mga magsasaka, malugod po naming tinatanggap ang desisyon ng Ombudsman. Pero as far as former go\u00advernor Umali is concern, tuluy-tuloy po ang pagseserbisyo n\u2019ya para sa mga magsasaka ng \u00adNueva \u00adEcija,\u201d giit ni Reyes.", "Ipinagmalaki rin ng abogado na naging tapat at nanungkulan si \u00adUmali para sa interes ng maliliit na mamamayan ng probinsya kaya\u2019t imposibleng sa maliit na halaga ay magagawa nitong si\u00adrain ang tiwalang ipinagkaloob sa kanya ng taumbayan."], "category": "National", "title": ["Dating N. Ecija gov. Umali, nanindigan sa mga magsasaka"]},
{"content": ["Isang 1-anyos na batang babae ang dinukot ng hindi kilalang babae sa lungsod ng Pasay nitong nakaraang linggo lamang.", "Alas-kuwatro kamakalawa ng hapon nang magtungo sa himpilan ng Pasay City Police si Elenita Baguio, 27, nakatira sa no. 231 Primero De Mayo St., Brgy. 91, Zone 9 ng naturang lungsod upang ireklamo ang pagdukot sa kanyang anak na si Sunshine.", "Sa salaysay ni Elenita kay Chief Insp. Rolando Baula, hepe ng Station Investigation and Detective Management Branch ng Pasay City Police, naganap ang insidente noong Disyembre 29, dakong alas-dos ng madaling-araw sa panulukan ng Libertad St. at Park Avenue ng naturang lungsod.", "Pahayag pa ni Elenita, tinutulungan niya ang kanyang inang si Estrella na magtinda ng bibingka sa naturang lugar. Nakatulog aniya siya katabi ang kanyang anak, subalit paggising nito ay wala na ang bata.", "Isang delivery boy ang nakapagsabi sa kanya na ang bata ay kinuha ng isang babae at sumakay ang mga ito sa isang pampasaherong jeep patungong FB Harrison.", "Kaagad na hinabol ng ina ng bata ang mga ito su\u00adbalit hindi na niya inabutan.", "Hindi muna kaagad nagreklamo ang mga ito sa pulisya dahil nagsagawa muna sila ng paghahanap sa bata. Hanggang ngayon ay hindi pa nila natatagpuan ang biktima."], "category": "National", "title": ["Babae nangidnap ng paslit"]},
{"content": ["Muling binalaan kahapon ng Philippine Overseas Employment Administration (POEA) ang publiko laban sa mga pekeng trabaho na iniaalok sa internet, sa pamamagitan ng email at social media.", "Ang babala ay ginawa ng POEA matapos na makatanggap ng forwarded email na nag-iimporma sa recipient nito na napili siya para magtrabaho sa Canada, at nakatakdang interbyuhin ng mga kinatawan ng mga emplo\u00adyer, na kasaluku\u00adyan na umanong nasa Pilipinas.", "Nangako pa umano ang nagpadala ng email na walang placement at processing fee na dapat bayaran ang aplikante, ngunit hinihingian ng P3,800 para sa slot reservation.", "Sinabi pa umano nito na may partnership ito at ang lisensiyadong recruitment agency sa bansa, para sa pagdaraos ng seminar at pagproseso ng employment documents.", "Marami ring trabaho na iniaalok kabilang ang farm laborers, fruit pickers, factory workers, medical staff, caregivers, engineers, truck drivers at office workers.", "Hinihikayat din ng mga scammer ang mga aplikante sa pamamagitan ng pag-aalok ng mga \u2018too-good-to-be-true\u2019 na mga pangako, tulad ng malaking sahod, 250 porsiyentong overtime pay at bayad na bakasyon.", "Inaatasan din nito ang aplikante na ipadala ang reservation fee sa pamamagitan ng money remittance company.", "Gayunman, modus umano nito na kapag natanggap na ang bayad ay titigil na ang scammer sa pakikipag-komunikasyon sa kanyang biktima.", "Kaugnay nito, muling pinayuhan ng POEA ang publiko na huwag basta-basta maniwala sa mga pangako ng mga nag-aalok ng trabaho sa internet at mas makabubuting tiyaking legal ang isang job offer bago ito tulu\u00adyang tanggapin."], "category": "National", "title": ["Warning sa OFWs: Mag-ingat sa Canada job offers"]},
{"content": ["Dalawang umano\u2019y kilabot na tulak ng droga ang nasawi matapos makipagbarilan sa mga awtoridad na tumutugis sa kanila sa isang \u2018Oplan Tokhang\u2019 na isi\u00adnagawa kamakalawa ng gabi sa Pasay City.", "Dead on the spot ang suspek na si Edwin Santos, nasa hustong gulang. Ang kasama nito na agad ring nasawi ay nakilala lang sa alyas \u2018Sato\u2019 na kapwa nagtamo ng ilang tama ng bala sa katawan mula sa hindi pa batid na kalibre ng baril.", "Sa report ni Sr. Supt. Lawrence Coop, hepe ng Pa\u00adsay City Police, alas-4:30 ng hapon nang maganap ang insidente sa ilalim ng Tambo Bridge sa kanto ng Electrical at Mia Road, Brgy. 191, Pasay.", "Ayon kay Coop, nagsagawa ng \u2018Oplan Tokhang\u2019 ang kanyang mga tauhan matapos nilang mamataan sa lugar si Santos at may kasama ito sa nasabing lugar.", "Nang puntahan ng mga pulis ay dito nga nila nakita ang mga suspek subalit kaagad silang pinaputukan ng mga ito.", "Bunga noo\u2019y gumanti na rin ng putok ang mga pulis. Umabot ng halos isang minuto ang palitan ng putok na nagresulta ng agarang pagkasawi ng mga suspek.", "Sa rekord ng pulisya, isa umanong kilabot na tulak ng droga si Santos at nasa \u2018drug watchlist\u2019 ito.", "Narekober mula sa napatay na mga suspek ang isang kalibre .38 baril, homemade shotgun at ilang plastic sachet na naglalaman ng hinihinalang shabu."], "category": "National", "title": ["2 tinuluyan sa Tokhang"]},
{"content": ["Mega-cry na naman ang Comedy Queen na si Ai Ai delas Alas dahil sa pag-alis ng \u00addalawa niyang anak, sina Niccolo at Sophia, na \u00adbabalik na nga sa Amerika, at tapos na ang bakasyon dito sa Pinas.", "Sobrang saya nga ni Ai Ai nung December dahil kapiling niya ang lahat ng anak niya. Sa US na nga nakatira ang dalawa, at si Sancho na lang ang kasa-kasama niya rito, maliban siyempre kay Gerald.", "\u201cMaiiyak naman tayo\u2026\u201d sey ni Ai Ai sa photo na magkakasama ang pamilya.", "Anyway, mabuti na lang at may pinagkaka\u00adabalahan si Ai Ai ngayon, tulad ng Sunday Pinasaya, at Hay Bahay, at siyempre, ang concert na guest siya ni Michael Pangilinan.", "Ngayong gabi na nga ang Sincerely Yours, \u00adMichael Pangilinan concert na gaganapin sa Music Museum.", "At bukod kay Ai Ai, guest din niya si Arnel \u00adIgnacio with The Voice finalist Alisah Bonaobra, pati na ang baguhang si Jelai Espino, na magla-launch ng kanyang CD na naglalaman ng mga kanta ni \u00adVehnee Saturno.", "Para sa tickets, tawag na sa 891-9999. Ito ay \u00adprodyus ng Glomar Entertainment Productions \u00adheaded by Ms. Bing Espino."], "category": "National", "title": ["Ai Ai, mega-cry sa pag-alis ng mga anak\u2026"]},
{"content": ["ZAMBOANGA CITY\u2002\u2014\u2002Tatlong\u2002Muslim na umano\u2019y nakapatay\u2002ang\u2002sinentensyahan at\u2002binitay\u2002sa\u2002pamamagitan ng firing squad ng rebeldeng\u2002Moro\u2002Islamic Liberation Front (MILF) sa lalawigan ng Lanao del Sur sa Autonomous Region in Muslim Mindanao.", "Kinunan pa ng isang rebelde\u2002ng\u2002video\u2002mula sa kanyang cell phone ang naturang pagpatay sa mga ito na nakilalang sina Pat\u00adrol, Sabar at Udi. Inilagay pa ito sa Facebook na agad ding nag-viral. Doon ay makikitang nakapiring ang mga mata ng tatlong lalaki at nakatali sa mga kawayang poste at may bandera pa ng MILF sa kanilang likuran.", "Nasa video si MILF leader\u2002Abdullah\u2002Macapaar\u2002alyas\u2002Commander Bravo, na siyang nagbigay ng hudyat sa mga tauhan upang barilin ang tatlo gamit ang mga automatic\u2002rifle.\u2002Lahat\u2002ng sangkot\u2002sa\u2002firing\u2002squad ay\u2002pawang\u2002nakaitim\u2002na co\u00adverall at may bonnet.", "Nagsisigaw\u2002pa\u2002sila ng \u201cAllahu Akbar\u201d habang\u2002kinakalagan\u2002ang mga lalaki, ngunit lahat ng mga ito ay humihi\u00adnga pa at pinanood na lamang\u2002hanggang\u2002sila\u2002ay malagutan ng hininga.", "Ang 10-minutong vi\u00addeo ay iniligay sa Facebook\u2002ni\u2002Abu\u2002Haneef Tabarusaw.", "Naganap umano ito sa bayan ng Balindong at nabatid na sinentensyahan ng kamatayan ng Sharia Court ng MILF ang mga ito matapos magmatigas na makipag-ayos sa pa\u00admilya ng kanilang pinatay.", "Ang kamatayan ng tatlong lalaki ay pumigil sa posibleng clan war o rido sa pagitan ng mga pamil\u00adya ng mga ito at kanilang biktima."], "category": "National", "title": ["FIRING SQUAD SA 3 MUSLIM"]},
{"content": ["\u201cNAGBUGAW, NAGNAKAW, NAGTULAK, NAMATAY\u201d, ganito ang mga katagang nakasulat sa placard na iniwan sa tabi ng bangkay ng hindi pa nakikilalang lalaki sa Batangas City, mag-aalas-nuwebe kamakalawa ng gabi.", "Hinihinalang \u00adbiktima ng summary execution ang biktimang \u00adnakabalot ng asul na ecobag ang ulo, at naka-packaging tape ang mga kamay at paa, bukod pa sa tadtad ng mga tama ng bala ang ilang bahagi ng katawan.", "Sa inisyal na imbestigasyon ng Batangas City Police, nakita ang bangkay ng biktima sa harap ng pampublikong semen\u00adteryo sa Barangay Bolbok sa nasabing lungsod, nakasuot ng itim na kamiseta at six pocket na maong short.", "Narekober sa crime scene\u2002ang\u20021\u2002plastic \u00adsachet ng shabu at 16 na slugs ng hindi pa batid na kalibre ng baril."], "category": "National", "title": ["Nagbugaw, nagnakaw, nagtulak, namatay"]},
{"content": ["Halos 6,000 high school students mula sa Marcelo H. Del Pilar National High School (MHDPNHS) ang kaagad na pinauwi makaraang makatanggap ng text message ang pamunuan ng eskuwelahan na may sasabog na bomba sa bisinidad ng public school sakop ng Barangay Sta. Isabel, Malolos City, Bulacan kamakalawa.", "Nakumpirmang nasa kasagsagan na ng klase nang mabasa ng school administrator ang bomb threat na ipinada\u00adlang text message kaya nagdesisyon silang pauwiin ang libu-libong istudyante at kaagad silang humingi ng tulong sa Malolos City PNP at Provincial Public Safety Company (PPSC) ng Bulacan PNP para mainspeksyon ang buong bisinidad ng eskuwelahan.", "Kaagad namang nagpadala ng bomb sniffing dog ang Bulacan PNP sa ilalim ng superbisyon nina P/\u00adSenior Supt. \u00adRomeo M. Caramat Jr., acting Provincial Director ng Bulacan PNP at P/Supt. Frankie Candelario, \u00adCompany Commander ng PPSC at makaraang ang ilang oras ay nagnegatibo naman sa anumang uri ng bomba ang buong \u00adeskuwelahan."], "category": "National", "title": ["6K HS students pinauwi sa bomb threat"]},
{"content": ["Halos 200 tauhan ng PNP-AIDG ang sumalang sa sorpresang drug test sa Camp Crame.", "Ayon kay Supt. Glicerio Cansilao, spokesperson ng AIDG, layon nito na matiyak na wala sa kanilang hanay ang positibo sa paggamit ng iligal na droga.", "Sinasabing unang inanunsyo sa mga tauhan ng PNP-AIDG na may formation kahapon ng umaga at dito na inanunsyo na isasailalim sila sa drug test.", "\u201cIto po ang tinatawag nating drug cleansing sa ating mga personnel nang sa gayon ay masiguro na sa amin mismo na pangunahing nagpapatupad ng pag\u00adlaban sa iligal na droga, we see to it na ang ating mga personnel ay hindi sila involve at gumagamit ng iligal na droga,\u201d wika ni Cansilao.", "Sinasabing umaabot sa mahigit 300 ang kasapi ng PNP-AIDG at kapag natapos na ang pag drug test sa lahat ng personnel ay ilalabas agad ang resulta.", "\u201cAs soon as matapos ang drug test at if ever may positive, magkakaroon after seven days ng confirmatory test,\u201d dagdag pa ni Cansilao.", "Dito tiniyak ni Cansilao na haharap sa kaukulang sanction at sasampahan ng kaso ang mga lalabas na positibo sa droga."], "category": "National", "title": ["200 parak nabulaga sa drug test"]},
{"content": ["Asahan na ang pagtalakay sa territorial dispute sa West Philippine Sea sa Association of South East Asian Nations (ASEAN) Summit na pangangasiwaan ng Pilipinas.", "Isa ang territorial dispute sa mga nakalinyang agenda sa ASEAN Summit, ayon kay Department of Foreign Affairs (DFA) Usec. Enrique Manalo sa ginanap na press briefing sa Malaca\u00f1ang kahapon.", "Partikular na tatalakayin ayon pa kay Usec. Manalo ay ang Code of Conduct of Parties on the South China Sea at ang iba pang concern sa West Philippine\u2002Sea.\u2002\u00ad"], "category": "National", "title": ["Sea dispute, tampok sa ASEAN summit"]},
{"content": ["Puspusan ngayon ang isinasagawang paggalugad ng militar katuwang ng pulisya at Bureau of Jail Management and Penology (BJMP) ng North Cotabato at kalapit na lugar na posibleng pinagtataguan ng mga tumakas na inmates sa North Cotabato District Jail.", "Kinumpirma ni Capt. Arvin Ensinas, spokesperson ng 6th Infantry Division ng Philippine Army na isang batalyon mula sa kanilang hanay ang tumutulong sa BJMP para maibalik sa piitan ang mga pugante.", "Gayunman tiniyak ni Ensinas na nakabantay ang iba pa nilang tropa para sa posible pang mu\u00adling pag-atake ng BIFF na itinuturong nasa likod ng pag-atake.", "Hanggang sa ngayon ay nakaalerto pa rin at nasa red alert ang militar sa posibleng pag-atake ng BIFF sa mga kampo ng militar at sa mga komunidad sa lalawigan ng Maguindanao at North Cotabato.", "Samantala, sa pinakahuling report ay naibalik na sa selda ang 12 sa mahigit 150 inmates na nagsitakas sa naganap na jailbreak kamakalawa ng hatinggabi sa North Cotabato District Jail sa Kidapawan City.", "Ang 12 preso ay kusang-loob na sumuko at nagsabing napasama lamang sila sa pagtakas at wala naman talagang intensyong tumakas.", "Napag-alaman na natakot lamang ang ibang preso kaya sumabay nang tumakas matapos may nagsabi na susunugin ang pasilidad kapag hindi lumabas ang mga inmates na nakapiit doon.", "Inihayag ni Lt. Col. Harold Argamosa, Commanding Officer ng 39 Infantry Battalion (IB), ng Philippine Army, sa nagpapatuloy nilang imbestigasyon, si Commander Derbi umano na siyang namuno sa pag-atake ng mga armado sa naturang piitan ay isang gun for hire at terrorist for hire at hindi naman umano masyadong malaki ang grupo nito.", "Ayon kay Argamosa, base sa nakuhang impormasyon, dating bilanggo sa nasabing piitan si Commander Derbi at nakatakas noong Agosto 2016 at sinabing maghihiganti ito."], "category": "National", "title": ["MANHUNT!"]},
{"content": ["Inaalam na ng National Bureau of Investigation (NBI) at Bureau of Immigration (BI) kung may dokumento ang 25 Chinese nationals na nahulihan ng kilu-kilong shabu sa Roxas Blvd., sa Para\u00f1aque City.", "Nabatid\u2002na\u2002nahuli ng pinagsanib na pu\u00adwersa ng Philippine Drug Enforcement\u2002Agency\u2002(PDEA), NBI, PNP at BI ang nasabing\u2002mga\u2002dayuhan\u2002sa isang\u2002condominium\u2002na inuupahan\u2002ng\u2002mga\u2002ito kung saan nakuha sa pag-iingat ng mga ito ang da\u00adlawang plastic na may lamang\u2002tig-iisang\u2002kilo\u2002ng hinihinalang shabu.", "Ito ay nagkakahalaga umano ng hanggang P10 milyon\u2002hanggang\u2002P12 mil\u00adyon.", "Inaresto rin ang isang Pinoy matapos na mahulihan ng ecstasy.", "Kasalukuyang\u2002isinasailalim sa imbestigasyon ng BI ang nahuling mga Chinese nationals at tini\u00adtingnan kung may legal na papeles ang mga ito para manatili sa bansa.", "Maliban sa droga, ina\u00adalam na rin ng mga opera\u00adtiba\u2002kung\u2002nagagamit\u2002sa cybercrime ang lugar dahil nakakita sila ng telepono sa loob ng unit na mistulang isang call center.", "Hihilingin naman ng NBI\u2002sa\u2002korte na magbigay agad ng search warrant\u2002para\u2002mabusisi\u2002nila ang laman ng mga computer at electronic devi\u00adces na narekober sa lugar."], "category": "National", "title": ["25 Intsik \u2018huhubaran\u2019"]},
{"content": ["Dalawang araw na walang puknat ang \u2018tirik problem\u2019 ng tren ng Metro Rail Transit (MRT) nga\u00adyong pasok ng 2017.", "Kahapon, biglang tumigil ang isang biyahe ng tren sa pagitan ng Santolan at Ortigas (Southbound) stations bandang alas-9:56 ng umaga.", "Ayon sa abiso ng MRT, nagkaroon ng technical problem kaya\u2019t napilitang ibaba ang mga pasahero at hinintay ang kasunod na biyahe para maihatid sa destinasyon ang mga commuters.", "Noong Miyerkules, da\u00adlawang beses nakaranas ng aberya ang biyahe ng MRT.", "Unang tumirik ang tren sa Ortigas station bandang alas-nuwebe ng umaga kamakalawa at naulit pa ang ganitong senaryo bandang alas-sais naman ng gabi kung saan stranded ang mga pa\u00adsahero sa Santolan (Northbound) station.", "Hindi na bago ang paulit-ulit na \u2018tirik problem\u2019 ng mga bagon ng MRT kaya\u2019t lumalakas ang panawagan na i-modernize ang pasilidad ng tren upang maiwasan ang mas mala\u00adlang aberya at panganib sa buhay ng commuting public."], "category": "National", "title": ["MRT walang puknat sa tirik"]},
{"content": ["Todo ang tanggi ng chairman ng House committee on appropriations sa alegasyon ni Senador Panfilo \u2018Ping\u2019 Lacson na tadtad ng pork barrel ang 2017 national budget kung saan isang kongresista na hindi pinangalanan ang mayroong P5 billion.", "Sa statement na inilabas kahapon ng chairman ng nasabing komite na si Davao City Rep. Karlo Nograles, sinabi nito na malamang na nalilito si Lacson nang sabihin nito na tadtad ng pork barrel ang national budget na nagkakahalaga ng P3.35 trillion.", "\u201cThat\u2019s not true. There is no pork barrel. There is no PDAF (Priority Development Assistance Fund) in the budget. There are no post-enactment projects in the budget. You will only see specific line-item projects that have been identified by different agencies and departments of government. I think that Senator Lacson is confused about this issue,\u201d ani Nograles.", "Ayon sa mambabatas, dumaan sa mahigpit na ebalwasyon ng Department of Budget and Management (DBM) ang lahat ng proyekto bago isinapinal ng National Expenditure Program (NEP) na siyang isinumite sa Kamara.", "\u201cFrom its inception the projects and programs have been itemized and spelled out clearly and specifically. From the House all the way to the Senate the DBM monitors every movement of the budget process to ensure there is no violation of the SC decision against pork barrel,\u201d depensa ni Nograles.", "Dumaan din umano sa matinding pagsusuri ng mga mambabatas ang nasabing pondo sa mga isinagawang pagdinig ng nasabing komite kaya imposible umanong hindi ito nalaman ng ibang mambabatas."], "category": "National", "title": ["Nalito lang si Sen. Lacson!"]},
{"content": ["Walang nakikitang dahilan ang Malaca\u00f1ang para hindi italagang board member ng Movie and Television Review and Classification Board (MTRCB) ang singer, dancer, blogger na si Mocha Uson.", "\u201cMocha is an artist. She is one of the biggest artists that we have in the country. She\u2019s been in the show business world for more than a decade. She\u2019s one of the biggest bloggers that we have in the Philippines, very influential,\u201d paghahayag ni Presidential Communications Secretary Martin Andanar patungkol kay Uson sa press briefing sa Malaca\u00f1ang kahapon.", "Nauna rito ay inanunsyo ni Executive Secretary Salvador Medialdea ang pagtatalaga ni Pangulong Rodrigo Duterte kay Uson sa MTRCB.", "Ang appointment ni Uson ay kinumpirma rin ni MTRCB chairperson Toto Villareal na nagsabing nasa ahensya na ang appointment papers ni Uson.", "\u201cThe MTRCB received recently a copy of Ms. Uson\u2019s appointment letter signed by the President; but she has yet to assume office in the agency,\u201d ayon sa MTRCB chair.", "Si Mocha ay kilalang supporter ni Duterte at naunang itinalagang ambassadress sa katatapos na 2016 Metro Manila Film Festival (MMFF).", "Naniniwala naman si Senate Majority Leader Vicente \u2018Tito\u2019 Sotto III na \u2018good choice\u2019 si Mocha sa MTRCB.", "\u201cGood choice for the job. She abounds with common sense and has a good pulse of the public. She will do a lot better than some people I know,\u201d ayon kay Sotto sa isang text message."], "category": "National", "title": ["Mocha ipinagtanggol sa MTRCB"]},
{"content": ["Pumalag agad ang mga senador sa planong pagpataw ng dagdag buwis sa produktong petrolyo.", "Giit ni Senate Minority Leader Ralph Recto, walang \u201cfiscal crisis\u201d upang bigyan katwiran ang pagpataw ng dagdag buwis sa produktong petrolyo.", "\u201cI am against it. There is no fiscal crisis. The timing is also bad now that oil prices are on its way up. Just improve collection efficiency and stop smuggling,\u201d ayon kay Recto sa isang statement.", "Hindi rin katanggap-tanggap kay Senador Leila de Lima ang naturang plano na isang malinaw na dagdag pahirap na naman sa publiko.", "\u201cThis is not acceptable. Galit ba talaga sila sa mahihirap. Palagi na lang ang mahihirap ang biktima, sa war on drugs mahihirap lang ang biktima, pati ba naman sa pagkolekta ng buwis? \u201d pagtatanong ng senador."], "category": "National", "title": ["Planong dagdag buwis sa fuel products"]},
{"content": ["Tila napuno na si Senador Richard Gordon sa kaliwa\u2019t kanang patayan na hindi nareresolba ng kapulisan kaya naman hindi na ito paliligtasin ng Senado.", "Iimbestigahan na ni Gordon, ang kabagalan o usad-pagong na ginagawang imbestigasyon ng law enforcers sa mga naganap na patayan partikular na rito ang nangya\u00adring patayan sa Caloocan City bago pumasok ang Bagong Taon.", "Sa gitna ito ng pina\u00adigting na kampanya ng pamahalaan kontra droga.", "Ayon kay Gordon, chair of the Senate Blue Ribbon Committee, maa\u00adring magsagawa ng motu proprio investigation ang kanyang komite upang malaman kung nagkaroon ng kapabayaan ang pulisya ng kanilang trabaho o kaya\u2019y may kapalpakan sa kanilang ginagawa kung kaya\u2019t mabagal at walang resulta ang kanilang im\u00adbestigasyon.", "Malinaw umanong isang kaso ng non-feasance kapag hindi ginawa ng pulis ang kanilang trabaho partikular ang pagsagawa ng imbestigasyon habang kaso naman ng malfeasance kapag palpak ang kanilang ginagawang im\u00adbestigasyon."], "category": "National", "title": ["Gordon napuno na sa patayan"]},
{"content": ["Kinumpirma ni Justice Secretary Vitaliano Aguirre II na tinanggap na sa Witness Protection Program (WPP) ang self-confessed drug distributor na si Kerwin Espinosa hinggil sa kinalaman nito sa iligal na bentahan ng shabu sa bansa.", "Sinabi ni Aguirre na bago pa sumapit ang Disyembre 25 o ilang araw matapos ilipat sa kustodiya ng National Bureau of Investigation (NBI) noong Disyembre 14 ay sumailalim na sa WPP ng DOJ si Espinosa.", "Nabatid na si Espinosa ay unang sumailalim sa pangangalaga ng PNP Anti-Illegal Drugs Group makaraang maaresto ito sa Abu Dhabi noong Oktubre ilang buwan matapos na ibulgar ni Pangulong Rodrigo Duterte ang pagkakasangkot nito at ng kanyang ama na si dating Albuera, Leyte Mayor Rolando Espinosa sa bentahan ng shabu sa Visayas.", "Tumanggi naman si Aguirre na sabihin ang nila\u00adlaman ng inihaing affidavit ni Espinosa sa DOJ na pa\u00adngunahing dokumento na kailangan para matanggap sa government protection.", "Magugunitang sa pagdinig ng Senado, sinabi ni Espinosa na nagbigay ito ng milyun-milyong piso bilang protection money sa ilang opisyal at tauhan ng Philippine National Police (PNP) at ni Senadora Leila de Lima.", "Dito ay ibinulgar ni Espinosa na binigyan nito si De Lima ng aabot sa P8 milyon sa pamamagitan ng da\u00adting driver-bodyguard ng senadora na si Ronnie Dayan para magamit sa election campaign nito."], "category": "National", "title": ["Espinosa nasa WPP na"]},
{"content": ["Wala pa sa kalahati sa may 40.8 million labor forces sa Pilipinas ang nagbabayad ng kanilang kontribusyon sa Social Security System (SSS) kaya hindi nakakapagtakang maiksi ang buhay ng pension fund.", "Ito ang nabatid kay da\u00adting Bayan Muna party-list Rep. Neri \u00adJavier Colme\u00adnares kaya hinamon nito ang pamunuan ng SSS na paigtingin ang pagkolekta sa SSS contribution sa halip na pag-isipan na dagdagan ang binabayaran ng mga empleyado at \u00ademployers\u2002upang\u2002mai\u00adbi\u00adgay\u2002ang\u2002karagdagang pensyon ng mga retirado.", "Ayon kay Colme\u00adna\u00adres, 30 million manggagawa pa ang hindi nakokolektahan ng SSS ng kontribusyon dahil sa ngayon, aniya, ay 11. 8 million miyembro lamang ang nagre-remit.", "\u201cThe Philippine Statistics Authority claimed that there are 40.8 Million employed out of the 43 Million labor force. And yet the contribution of only 11.8 million members are remitted to SSS,\u201d ani Colmenares.", "Naniniwala ang mam\u00adbabatas na kung maitaas ng SSS ng hanggang 16 million mula sa 11.8 million na magre-remit ng \u00adSSS contribution ay hahaba ang buhay ng mga ito mula 5 \u00adtaon hanggang 7 taon.", "There must be SSS reform first before any talk of contribution increase is made. Bakit ka mag-iimbento ng bagong contribution, \u2018di mo nga masi\u00adngil ang luma mong contribution,\u201d ani Colmenares.", "Iginiit ng dating mam\u00adba\u00adbatas na hindi maba-bankrupt ang SSS kung \u00adaayusin umano ang koleksyon at \u00adinvestment nito."], "category": "National", "title": ["30 milyong manggagawa hindi nagbabayad ng SSS contribution"]},
{"content": ["Nanawagan sa publiko ang Department of Interior and Local Government (DILG) na huwag ismolin ang bantang paghahasik ng terorismo ng Maute Group at Abu Sayyaf Group (ASG) sa mismong araw ng kapis\u00adtahan ng Itim na Nazareno sa Quiapo, Maynila sa Lunes, Enero 9, 2017.", "Ayon kay DILG Secretary Mike Sueno, hindi dapat magpakakampante ang kapulisan gayundin ang mga deboto dahil seryoso ang terror threat ng mga extremist groups na guluhin ang tradisyunal na traslacion sa Senior Nazareno ng Minor Basilica ng Quiapo Church.", " Sinabi ng kalihim na posibleng gawing pambawi ng Maute at ASG ang paghahasik ng kaguluhan sa prusisyon dahil sa patuloy na opensiba ng militar sa Mindanao at ang pagkakapatay kahapon sa kumander ng Calipha group sa Sarangani Province.", "Ibinunyag din ni Sueno na may intelligence report silang mayroon ng mga gumagalang kasapi ng Maute group sa Metro Manila.", "Bagama\u2019t seryoso ang banta ng terorismo, sinabi ni Sueno na hindi nila hihilinging kanselahin ang traslacion, bagkus ay pinaalalahanan lamang ang mga dadalo na doblehin ang pag-iingat.", "Aminado ang DILG na mahirap tibagin ang malalim na panata ng mga deboto ng Itim na Nazareno, kaya\u2019t hindi ipapanawagan ng pamahalaan na kanselahin ang taunang traslacion sa Senior Nazareno sa araw ng Lunes.", "Ayon kay Sueno, hindi dapat maliitin ang banta ng Maute dahil kilala ang grupong ito na notoryus sa paghahasik ng terorismo katulad ng ginawang pagpapasabog sa Butig, Lanao del Sur kung saan mahigit 30 katao ang sugatan at maaaring pinopondohan umano ito ng international group na ISIS.", "Sa kabila ng ser\u00adyo\u00adsong banta ng tero\u00adris\u00admo, sinabi ni Sueno na malabo nang kanselahin ang traslacion sa Senior Nazareno sa Lunes dahil nakagayak na ang mga deboto at hindi papayag ang mga ito na mabali ang kanilang taunang panata.", "\u201cBahala na si Lord. Talagang very deep ang panata ng ating mga kababayan, mahirap itong baliin. You cannot prevent them from exercising their faith. Talagang wala tayong magawa kundi gawin ang pinakamabisang paraan para matiyak ang seguridad ng kapis\u00adtahan ng Black Nazarene,\u201d anang kalihim.", "Gayunman, sa panig ni National Capital Region Police Office (NCRPO) director Chief Supt. Oscar Albayalde, sinabi nito na wala silang anumang info kaugnay ng banta ng pa\u00adnanabotahe bagama\u2019t hindi nawawala ang posibilidad na gumanti ang grupo sa pagkamatay ng kanilang lider.", "Sa bahagi umano ng pamahalaan, nakataas ang alerto ng Philippine National Police (PNP) at lahat ng law enforcement units ng pamahalaan para mangasiwa ng seguridad sa Lunes.", "Aabot sa 7,763 uniformed personnel ang itatalaga sa lugar kung saan magkakaroon ng tatlong command post na ikakalat sa Quiapo hanggang Luneta.", "Ayon pa kay Sueno, sakaling lumala pa ang banta ng Maute group, posibleng pulungin ng PNP at Armed Forces of the Philippines (AFP) ang mga church leaders upang bumalangkas ng kasunduan o kung posible bang kanselahin na lamang pansamantala ang traslacion sa Itim na Nazareno upang maiwasan ang ma\u00adlaking trahedya.", "Samantala, inihayag din ng DILG na extended ang pagbabantay at alarma ng pamahalaan laban sa terror threat ng Maute group hanggang sa pageant ng Miss Universe sa Enero 30.", "Magpapatupad ng checkpoint operation sa buong Maynila bilang paghahanda sa isasagawang traslacion ng Itim na Nazareno sa Lunes upang matiyak na walang makakapasok na masasamang-loob o terorista.", "Inirekomenda ng NCRPO ang suspensyon ng permit to carry firearms sa buong lungsod ng Maynila mula Linggo, Enero 8, ganap na alas-otso ng umaga hanggang sa Martes, Enero 10, alas-otso ng umaga bilang bahagi ng security measure na ipatutupad para sa traslacion. Magpapatupad din ng traffic rerouting sa mga dadaanan ng prusisyon."], "category": "National", "title": ["QUIAPO TARGET NG TERORISTA"]},
{"content": ["Naitalang pinakamainit na panahon sa buong mundo ang nagdaang taong 2016, ayon sa Copernicus Climate Change Service (C3S) ng European Union at US-based climate centre.", "Sa ulat, nahigitan pa ng taong 2016 ang naitalang init sa mundo noong taong 2015.", "Ang Arctic region ang nagpakita ng matinding pagtaas ng temperatura habang marami pang lugar sa mundo kabilang ang mga bansa sa Africa at Asya na nakaranas din ng maituturing na \u201cunusual heat\u201d.", "Base sa pag-aaral, ang global surface temperature noong 2016 ay pumalo sa average na 14.8 degrees Celsius o 58.64 degrees Fahrenheit na mas mataas ng 1.3 degrees Celsius na mas mataas sa normal na temperatura sa 18th century.", "Noong Pebrero 2016, ang temperatura sa mundo ay naitala sa 1.5 degrees Celsius.", "Tinukoy ng mga eksperto ang pag-init ng panahon sa mundo bunsod ng stoking wildfires, heat waves, droughts, pagbaha at iba pang kalamidad.", "Maging ang National Institute of Water and \u00adAtmosphere (NIWA) ay inaasahang maglalabas na ang nakaraang taon ang pinakamainit sa bansang New Zealand."], "category": "National", "title": ["2016, pinakamainit na panahon sa buong mundo"]},
{"content": ["Isang dating Pinay household service wor\u00adker sa bansang Hong Kong ang nagbago ang buhay, na \u00admatapos sumailalim sa pag-aaral ay na\u00adging matagumpay at isa na ngayong sikat na artist sa nasabing bansa.", "Sa tulong ng Philippine Consulate General sa Hong Kong SAR, inilunsad nito ang gawang imahen ng Hong Kong-based Filipino artist na si Janet Pancho Gupta sa art exhibit na tinawag nitong \u2018Symphony of Life\u2019 sa Philippine Consulate General Gallery.", "Sinasabing si Pancho Gupta ay unang duma\u00adting sa Hong Kong noong taong 2000 at nagtrabaho bilang household service worker kung saan nag-aral ito at nagsanay sa pagpipinta sa loob ng walong taon.", "Matapos nito ay itinuloy ng nasabing Pinay ang visual art hanggang sa maging matagumpay bilang watercolorist, graphite artist at photographer."], "category": "National", "title": ["Dating DH, isa nang artist"]},
{"content": ["Aabot sa 11 na bata na pawang mga estudyante ng isang kindergarten school ang nasugatan makaraang pagsasaksakin ng isang lalaking naghuramentado sa southern China.", "Sa ulat ng Xinhua News Agency, tatlo sa mga biktima ang nasa seryosong kondisyon.", "Sa inisyal na imbestigasyon, bigla na lamang sumampa sa bakod ng eskuwelahan sa southern Guangxi Zhuang autonomous region ang \u2018di nakilalang suspek na armado ng patalim at walang habas na nanghabol ng mga bata at pinagsasaksak ang mga ito.", "Agad namang sumaklolo ang ilang sibilyan at staff ng paaralan at hinabol ang 41-anyos na suspek hanggang sa masukol.", "Wala namang ibinigay na dahilan ang mga awtoridad sa posibleng motibo ng lalake sa naturang pagwawala."], "category": "National", "title": ["11 pupils pinagsasaksak sa school"]},
{"content": ["Dalawang tulak na kapwa binansagang shabu king at shabu queen ng Lolomboy sa Bulacan at nasa BADAC list ang nasakote ng mga operatiba ng Drug Enforcement Unit ng Bocaue Police makaraang magsagawa ng magkasunod na drug operation sa Brgy. Lolomboy, Bocaue, Bulacan kamakalawa.", "Kinilala ni P/Supt. Jowel dela Cruz, Bocaue police chief ang mga naarestong sina Ian Ledesma at Nida Farraris, kapwa nasa drug watch list at residente ng Brgy. Lolomboy, Bocaue.", "Nakapiit ngayon ang dalawa matapos makumpiskahan ng 20 pakete ng shabu sa isinagawang drug raid ng Bocaue Police sa kanilang tirahan, alas-dos ng mada\u00adling-araw matapos ang week-long surveillance operation laban sa dalawang tulak dahil sa kanilang malawakang pagtutulak ng shabu sa Brgy. Lolomboy, Bocaue.", "Hindi na nakapalag ang dalawang suspek sa magkasunod na pagsalakay ng awtoridad sa kanilang tinitirhan.", "Ang dalawang naaresto ay lumilitaw na nasa listahan ng tanggapan ni B/Captain Irene dela Cruz at hindi tumitigil sa pagtutulak ng shabu sa kanilang lugar."], "category": "National", "title": ["Shabu king & queen ng Bocaue arestado"]},
{"content": ["Isa ang kumpirmadong patay habang dalawa ang sugatan sa tatlong bebot na sangkot sa naganap na aksidente sa Brgy. Sico 2, San Juan, Bata\u00adngas, bandang alas-11:35 kamakalawa ng gabi.", "Sa nakalap na impormasyon sa San Juan Municipal Police Station, sakay ng kulay abuhing Toyota Vios (ABO 2064) ang mga biktimang sina Ma. Reena Dass y Celira, 31-anyos, drayber at may-ari ng sasakyan, mga pa\u00adsaherong sina April Saballa y Magat, 30, at Elaine Briones y Cacao, 32, pawang mga residente ng Brgy. Tala-Ibon, Ibaan, Batangas, nang maganap ang insidente.", "Matulin umano ang takbo ng sasakyan ng mga biktima, ayon sa mga saksi, nang mawalan ng kontrol sa manibela ang drayber pagsapit sa kurbadang bahagi ng kalsada. Dulot nito\u2019y sumal\u00adpok sila sa konkretong poste ng kuryente na ikinasawi ni Dass.", "Isinugod naman sa San Juan District Hospital ang dalawa pang biktima bago inilipat sa Mary Mediatrix\u2002Hospital\u2002na ngayo\u2019y under observation. \u00ad"], "category": "National", "title": ["Kaskaserong lady driver, todas sa mishap"]},
{"content": ["Aabot sa 76-katao ang nasugatan matapos ma\u00addiskaril ang isang commuter train sa New York City, USA.", "Ayon sa ulat, sinabi ng local officials na dakong alas-8:30 ng umaga nang mangyari ang trahedya sa New York sa Atlantic Terminal sa New York bo\u00adrough.", "Sa inisyal na imbestigasyon, nadiskaril ang Long Island Railroad train 6 sa gitna ng morning rush hour.", "Dahil sa insidente, nag-panic ang maraming mga pasahero ng tren at nagpumilit na makalabas ng tunnel.", "Agad namang sumaklolo ang New York Fire Department (FDNY) at sinaklolohan ang mga biktima na agad namang isinugod sa ospital.", "Kasalukuyan nang iniimbestigahan ng mga awtoridad ang sakuna."], "category": "National", "title": ["76 nadale sa nadiskaril na tren"]},
{"content": ["ZAMBOANGA CITY \u2014 Napaslang ng pinagsanib\u2002na\u2002puwersa ng militar at pulisya ang lider ng jihadist group na Ansarul Khilafah sa ba\u00adyan ng Kiamba sa Sarangani province.", "Kinumpirma\u2002ito\u2002kahapon\u2002ng\u2002mga\u2002awtoridad at sinabing napatay ng\u2002mga\u2002sundalo\u2002at\u2002police commandos si Mohd Jaafar Maguid, ang pinuno ng Ansarul Khilafah, matapos itong matunton sa isang beach sa Brgy. Katubao. Nadakip din ang 3 tauhan nito.", "Nabatid na sakay ng pulang kotse ang 32-an\u00adyos na si Maguid nang ito ay makorner sa naturang lugar. Hindi pa mabatid kung paano natunugan ng militar ang grupo ni Maguid o kung may kinalaman ba ang Moro Islamic Liberation Front (MILF) o hinudas ito ng kanyang mga kasamahan.", "Si Maguid ay sumusuporta sa Islamic State at ang grupo umano nito ang nasa likod ng mga serye ng pambobomba at atake sa mga sundalo at sibilyan sa Mindanao.", "Nangangamba naman si\u2002Interior\u2002Secretary\u2002Ismael Sueno na baka gumanti ang mga tauhan ni Maguid at iba pang mga jihadist group at tirahin ang Traslacion o ang selebrasyon ng Black Nazarene sa Maynila."], "category": "National", "title": ["Jihadist leader, napatay"]},
{"content": ["Pinangangambahan ng Department of Health (DOH) na umabot sa 100-katao ang naging biktima ng iba\u2019t ibang uri ng mga paputok sa katatapos na pagdiriwang ng Pasko at Bagong Taon sa lalawigan ng Isabela.", "Ayon kay Dr. Felimon Donato, \u00adac\u00adting Provincial Health Officer 2 ng Isabela, sa pinakahuling partial official tally na kanilang natanggap ay mayroon nang 94 ang mga nasugatan o nasunog dahil sa paggamit ng paputok.", "Nilinaw nito na maaaring maliit pa lamang ang nakukuha ng ibang nagta\u00adtala tulad ng Philippine National Police (PNP) dahil ang naililista pa lamang ay sa pagsalubong ng Bagong Taon.", "Sinabi ni Dr. Donato na lahat ng mga pagamutan na pag-aari at pinapangasiwaan ng pamahalaan ay kinakailangang mag-ulat sa kanilang tanggapan para may maibigay na datos sa DOH Region 2 sa lungsod ng Tuguegarao na mag-uulat sa DOH sa Maynila."], "category": "National", "title": ["100 nadale ng paputok sa Region 2"]},
{"content": ["Libu-libong\u2002deboto ang\u2002dumagsa\u2002sa\u2002pani\u00admula\u2002ng\u2002isinagawang prusisyon\u2002kahapon\u2002ng madaling-araw\u2002sa\u2002Basilica del Sto. Ni\u00f1o, Cebu City.", "Para sa unang araw ng selebrasyon ng 452nd Fiesta\u2002Se\u00f1or\u2002na\u2002kilala\u00ad rin\u2002sa\u2002tawag\u2002na\u2002Sinulog, ang pagdiriwang ng kapista\u00adhan ay pormal na nagsimula\u2002kahapon\u2002sa pamamagitan ng taunang \u2018Walk with Jesus\u2019 kung saan ipinu-prusisyon ang imahe ng Sto. Ni\u00f1o mula sa bahagi ng Fuente Osme\u00f1a\u2002hanggang\u2002sa\u2002Pilgrim Center sa Basilica.", "Tinatayang\u2002dalawang\u2002kilometero\u2002ang\u2002layo ng\u2002prusisyon\u2002na\u2002nagsi\u00admula alas-4:30 ng madaling-araw kung saan bitbit\u2002ng\u2002mga\u2002deboto\u2002ang kani-kanilang\u2002imahe\u2002ng Sto. Ni\u00f1o.", "Sa Enero 15, araw ng Linggo,\u2002gaganapin\u2002ang Sinulog Grand Parade na sisimulan sa pamamagitan ng tatlong magkakasunod na misa."], "category": "National", "title": ["\u2018Walk with Jesus\u2019 dinagsa"]},
{"content": ["Nanalo ng tumataginting na $95,000 o katumbas ng P5 milyon ang isang Filipino-American basketball fan sa half-time contest na ginanap sa Natio\u00adnal Basketball Association (NBA).", "Si Jerald Acoba, 30-anyos mula Tulare, California ay lumahok sa half-court shot contest ng NBA sa laro ng Los Angeles Lakers kontra Memphis Grizzlies na ginanap sa Staples Center na pinagwagian ng unang basketball team.", "Nagawa ni Acoba na mai-shoot ang bola mula sa half-court dahilan para maiuwi nito ang nasabing cash prize.", "Sa kaniyang Instragram account, sinabi ni \u00adAcoba na siya ay isang Pinoy.", "Aniya, gagamitin nito ang napanalunang pera sa pagbili ng bagong kotse para sa kaniyang ina."], "category": "National", "title": ["Fil-Am nagbuslo ng P5M"]},
{"content": ["Personal na tututukan umano ni Vice Presi\u00addent Leni Robredo ang pagbasag sa bureaucra\u00adtic red tape na siyang nagpapabagal sa pagtulong sa mga biktima ng kala\u00admidad tulad ng nararanasan ngayon sa Bicol na sinalanta ng bagyong Nina noong Araw ng Pasko.", "Sa panayam kay Rob\u00adredo sa Brgy. \u00adBanawang, Bato, Cantanduanes na kanyang binisita at hinatiran ng tulong, tiniyak nito na tutulong ang gobyerno sa mga biktima ng bagyong Nina.", "\u201cMayroon tayong fund para diyan. Mayroon tayo sa DSWD, sa Office of Ci\u00advil Defense. Iyong pinaka\u00adtulong ng opisina namin nakikipag-coordinate kami sa local officials para iyong mga requirements matutukan na at ma-release agad,\u201d ani Robredo.", "Gayunpaman,\u2002kaila\u00adngan aniyang personal niyang asikasuhin ang bagay na ito upang masiguro na makarating agad ang tulong mula sa mga nabanggit na tanggapan at maiwasan ang red tape na siyang nagpapabagal sa pagbaba ng tulong.", "\u201cParang nag-over react naman ata\u201d", "Sagot ito ni Vice Presi\u00addent Leni Robredo sa pag-aray ng Palasyo ng Malaca\u00f1ang nang ipara\u00adting sa reklamo ng mga taong biktima ng bagyong Nina sa Bicol region na mabagal ang tulong ng national government.", "Kasabay nito, itinanggi ni Robredo na namumulitika ito sa gitna ng kalamidad tulad ng paratang ng Palasyo ng Malaca\u00f1ang bagkus ay ang pahayag nitong na\u00adging mabagal ang pagtulong sa mga nasalanta ay mula mismo sa mga biktimang kanyang unang dinalaw noong Lunes sa Ocampo, Camarines Sur.", "Hinikayat naman ng Department of Social Welfare and Development (DSWD) ang mga biktima ng bagyong \u2018Nina\u2019 sa Katimugang Luzon na isumbong sa hotline 8888 o magsadya sa kanilang field office sakaling makaranas ng \u2018chop-chop\u2019 na food packs katulad ng nangyari noong manalasa ang super typhoon \u2018Lawin\u2019 sa Cagayan.", "Sa abiso ni Department of Social Welfare and Development (DSWD) Secretary Judy Taguiwalo, igi\u00adniit nito na mahigpit na ipi\u00adnagbabawal sa local go\u00advernment units (LGUs) o kahit sinumang grupo o indibidwal ang pag-\u2018re-pack\u2019 o pag-utay-utay sa ipinamimigay na food pack ng DSWD. \u201cHindi po pwedeng buksan o hati-hatiin itong mga food packs na ipi\u00adnamimigay natin,\u201d paalala ni Taguiwalo."], "category": "National", "title": ["Red tape ang nagpapabagal \u2014 VP Leni"]},
{"content": ["Walang shoot to kill order.", "Ito ang nilinaw ni Philippine\u2002National\u2002Police (PNP) Spokesperson Sr. Supt. Dionardo Carlos kasabay ng pahayag na tanging pag-aresto lamang sa mga puganteng preso ng North\u2002Cotabato\u2002District Jail (NCDJ) ang tinanggap nilang utos.", "Ayon kay Carlos, wala\u2002silang\u2002natanggap\u2002na anumang shoot to kill order.", "\u201cAng utos sa amin ay tumulong\u2002sa\u2002Bureau\u2002of Jail Management and Penology\u2002(BJMP)\u2002sa\u2002pag-aresto sa mga pumugang inmates,\u201d wika ni Carlos.", "Kamakalawa\u2002nang makatakas ang may kabuuang 158 bilanggo sa kasagsagan\u2002ng\u2002kaguluhan sa NCDJ habang aba\u00adla ang mga jail guards sa pakikipaglaban sa mga sumalakay na bandido.", "MILF tutulong sa pagtugis sa mga pugante", "Mismong mga sundalo ng Moro Islamic Libe\u00adration Front (MILF) ang nangakong tutugis sa mahigit isandaang pugante.", "Ito ay ayon kay Department of the Interior and Local\u2002Government\u2002(DILG) Sec. Ismael Sueno matapos ang pag-uusap nila ni Ge\u00adneral\u2002Sammy\u2002Almanzor, Chief of Staff ng Bangsa\u00admoro Islamic Armed For\u00adces ng MILF.", "Ayon\u2002sa\u2002kalihim, sumama na rin ang mga sundalo ng MILF sa ginagawang\u2002manhunt\u2002ope\u00adration ng Philippine National Police (PNP) at Bureau of Jail Management and Penology (BJMP) para tugisin ang mga pugante."], "category": "National", "title": ["Walang shoot-to-kill!"]},
{"content": ["Isang 83-taong gulang na babaeng pasahero ang namatay\u2002habang\u2002nasa himpapawid ang Philippine Airlines (PAL) flight PR 105 na nanggaling sa San Francisco, California papuntang\u2002Manila\u2002makaraang\u2002atakehin\u2002ito\u2002sa puso kahapon.", "Base\u2002sa\u2002salaysay\u2002ni Dr. Singson Pal doctor on board sa mga rumespon\u00adding\u2002medical\u2002staff\u2002ng Ninoy\u2002Aquino\u2002International\u2002Airport\u2002(NAIA), isang matandang babaeng pasahero ang namatay na nakilalang\u2002si\u2002Felicidad Salvador,\u2002na\u2002nagkaroon ng Cardio Respiratory Arrest\u2002bandang\u2002alas-12:00 hatinggabi (Manila Time).", "Ayon kay Singson, dumadaing\u2002si\u2002Salvador\u2002na nahihirapan siya sa pag\u00adhinga pagkagaling nito sa lavatory ng eroplano habang nakaupo ito sa de\u00adsignated\u2002seat\u2002nang\u2002big\u00adlang atakihin.", "Binigyan\u2002pa\u2002ng\u2002pa\u00adngunahing lunas sa pamamagitan ng CPR at AED si Salvador ngunit namatay din\u2002bandang\u2002alas-12:45 ng hatinggabi.", "Makaraan ang 12-oras na biyahe ng PAL flight PR\u2002105,\u2002dumating\u2002ito sa\u2002NAIA\u2002terminal\u2002ng alas-4:50\u2002ng\u2002madaling-araw\u2002at ang pasaherong lulan ay lumabas sa gate 12 habang ang mga labi ni Salvador ay ibinaba sa rampa at isinakay sa ambulansya."], "category": "National", "title": ["Pasahero ng PAL, natodas sa ere"]},
{"content": ["Bangkay\u2002na\u2002nang matagpuan\u2002ang\u2002isang paslit\u2002matapos\u2002maiwanan\u2002at\u2002ma-suffocate\u2002sa loob ng isang kotse sa Baseco Compound, Tondo, Maynila kamakalawa ng gabi.", "Sa ulat ng Manila Police District (MPD)-Homicide Division, isasaila\u00adlim sa awtopsiya ang labi ng biktimang si Janna Jacoba, 8-anyos upang ma\u00adlaman kung may foul play sa nasabing insidente.", "Base\u2002sa\u2002pahayag\u2002ng tiyahin ng biktima na si Joan Papa, bago ang pagkakatagpo sa labi ng una ay namasyal ang mga ito kasama ang iba pang anak sa\u2002isang\u2002mall\u2002sa\u2002Pasay, Linggo ng gabi.", "Sinasabing\u2002nakauwi ang\u2002mag-anak\u2002dakong alas-tres\u2002ng\u2002madaling-araw ng Lunes ngunit hindi nila namalayan na naiwan ang biktima sa loob ng sasakyan na hiniram sa kanilang kamag-anak.", "Kinaumagahan\u2002pa nang mapansin ng tiyahin na wala ang paslit kaya hinanap ito sa labas ng bahay sa pag-aakalang nag\u00adlalaro lamang.", "Subalit makalipas ang maghapon ay hindi pa rin nakita ang biktima hanggang\u2002sa\u2002tanungin\u2002ang isang kaanak na katabi sa kotse ng paslit noong gabi nang mamasyal ay dito lamang nalaman na tulog ito at naiwan sa loob ng\u2002sasakyan\u2002nang\u2002magbabaan sa sasakyan.", "Agad\u2002na\u2002pinuntahan umano ang nasabing sasakyan at dito nila nakita ang biktima na wala nang buhay.", "Sa inisyal na imbestigasyon,\u2002suffocation\u2002ang ikinasawi ng biktima.", "Samantala,\u2002sa\u2002pinakahuling ulat ay inaresto na ng MPD ang mag-asawang tumatayong guardian ng nasawing paslit."], "category": "National", "title": ["Paslit naiwan sa kotse, patay"]},
{"content": ["Umaabot na sa 15 One-Stop Service Center for OFWs (OSSCO) ang nakakalat sa 15 probinsya sa buong bansa na magagamit ng mga nagnanais na magsaayos ng mga papeles.", "Tinukoy ng Department of Labor and Employment (DOLE) at ng Philippine Overseas Employment Administration (POEA) ang mga itina\u00adyong\u2002one-stop\u2002centers para sa mga Filipino na nais magtrabaho sa ibang bansa sa Manna Mall sa San Fernando City, La Union; City Tourism Office, sa Tuguegarao City, Cagayan; Baguio Convention Center, sa Ba\u00adguio City; Clark Freeport Zone, sa Pampanga.", "Gayundin, sa OWWA Regional Office 4A sa Calamba City; Robinson\u2019s Place, sa Puerto Princesa City; sa Pacific Mall, sa Legaspi City; SM City, Cebu City; Robinson\u2019s Place, Iloilo City; Ro\u00adbinson\u2019s Place, Bacolod City; DOLE Regional Office No. 8, Tacloban City; Goodwill Center, Zamboanga\u2002City;\u2002OWWA \u00adRegional Office No. 10, Cagayan de Oro City; Butuan City Hall Complex, Butuan City at New City Hall, Koronadal City.", "Sa pamamagitan ng OSSCO, maaaring mag-apply ang mga OFWs ng iba\u2019t ibang dokumento mula sa mga \u00adahensya ng\u2002pamahalaan\u2002tulad ng Department of \u00adForeign Affairs (DFA), POEA, Overseas Wor\u00adkers\u2002Welfare\u2002Administration (OWWA), Technical Edu\u00adcation and Skills Development\u2002Authority (TESDA),\u2002Professional Regulation Commission (PRC), Maritime lndustry Authority\u2002(MARINA), Home Development Mutual Fund (HDMF), Philippine Health lnsurance Corporation (PhilHealth), Social Security System (SSS),\u2002Philippine\u2002Statistics Authority (PSA), Bureau of Immigration (BI), National Bureau of lnvestigation (NBI), Commission on Higher Edu\u00adcation (CHED), Tourism lnfrastructure and Enterprise Zone Autho\u00adrity (TIEZA), Philippine National Police (PNP) at Bureau of lnternal Revenue (BIR)."], "category": "National", "title": ["Mga Kwentong OFWs: 15 one-stop service centers  ikinalat sa buong bansa"]},
{"content": ["Nasa 44 na katawan ng mga patay at kakatayin ng aso ang nakumpiska ng mga awtoridad sa raid sa Barangay San Roque, San Pedro City, Laguna kamakalawa.", "Isinagawa ang raid sa bahay ng suspek na si Roberto Medina Jr. sa kalye Pogi dahil sa sumbong sa pulisya ng isang Melchor Cubangay Alipio, head ng Network For Animals. Dito tumambad ang mga katawan ng aso na nakalagay sa isang freezer.", "Narekober din sa labas ng bahay ng suspek ang lima pang buhay na aso nakakulong sa isang hawla.", "Subalit nakatakas naman ang suspek nang matunugan na may paparating na mga awtoridad.", "Dinala ang mga nakumpiskang aso sa tanggapan ng Philippine Society for the Prevention of Cruelty to Animals sa Quiapo, Maynila.", "Pinaghahanap naman ang suspek at sasampahan ng kasong paglabag sa RA 8485 o Animal Welfare Act of 1998."], "category": "National", "title": ["Mga kakataying aso nasabat"]},
{"content": ["Bunsod ng pinaigting na kampanya kontra iligal na droga, umabot na sa 199 barangay sa Region\u200212\u2002ang\u2002idineklara nang \u2018drug-free\u2019.", "Sa isang panayam, ipi\u00adnagmalaki ni Chief Supt. Cedrick Train, Police Region Office 12 director, ang naturang mga barangay ay idineklarang drug-free sa second half ng 2016 makaraan ang serye ng kampanyang\u2002Project\u2002Double Barrel\u2002ng Philippine\u2002National Police (PNP).", "Sinasabing ang nasabing bilang ay 17 percent lamang mula sa 1,195 na mga barangay sa buong rehiyon\u2002na\u2002kinabibila\u00adngan ng apat na lalawigan at limang lungsod.", "Ang\u2002naturang\u2002\u2018drug-free\u2019 declarations ay ginawa mismo ng mga barangay base sa rekomendasyon\u2002mula\u2002sa\u2002isang validation committee na kinabibilangan ng police personnel, local officials at iba pang stakeholders."], "category": "National", "title": ["199 barangay sa Region 12, drug-free na"]},
{"content": ["Ipinagharap\u2002ng\u2002kaso ang isang 26-anyos na ina nang mamatay ang isinilang nitong sanggol dahil sa paggamit ng bawal na gamot na Cytotec sa Pandacan, Maynila.", "Kasong\u2002paglabag\u2002sa abortion\u2002ang\u2002kinakaharap\u2002ni\u2002Marivic\u2002Mapesa, may\u2002live-in\u2002partner,\u2002ng 2062 Lozada St., Pandacan, Maynila.", "Sa report ni Det. Jo\u00adnathan Bautista, ng Manila\u2002Police\u2002District (MPD)-homicide\u2002section, ala-1:20 ng hapon nang\u2002ideklarang\u2002patay ang isinilang na sanggol ni Mapesa sa Ospital ng Maynila.", "Nauna rito, isinugod ni Ian Lee Carl, boyfriend ni Mapesa sa ospital ang huli matapos na dumaing ng matinding pananakit ng tiyan sa pinapasukan nitong trabaho bilang waitress sa Buendia, Makati City.", "Ngunit\u2002sa\u2002imbestigasyon ng pulisya, inamin ni Mapesa na bago ang pa\u00ad\u00adn\u00ada\u00ad\u00ad\u00adnakit ng tiyan ay naglagay ito ng dalawang pirasong Cytotec sa kanyang ari dakong alas-nuwebe ng gabi habang nasa trabaho ito.", "Ilang minuto ang lumipas ay inamin din ni Mapesa sa nobyo na uminom ito ng nasabing gamot kaya agad na dinala sa ospital hanggang sa magsilang ngunit nasawi ang baby."], "category": "National", "title": ["Baby todas sa ermat na lumaklak ng Cytotec"]},
{"content": ["Nasawi ang dalawang\u00ad babae kabilang ang isang kagawad\u2002ng\u2002barangay makaraang\u2002pagbabarilin\u2002sa\u2002loob\u2002mismo\u2002ng kanilang\u2002bahay\u2002ng\u2002da\u00adlawang lalaki sa Tondo, Maynila kamakalawa.", "Kinilala ang mga biktima na sina Rose Cons\u00adtantino, Brgy. Kagawad, may-asawa at ang kanyang anak-anakan na si Jan Kheyt Garcia na dead on the spot sanhi ng tama ng bala sa ulo.", "Sa ulat ng Manila Police District (MPD)-homicide division, base sa pahayag ng ilang saksi sa krimen, bigla na lamang pumasok sa bahay ng mga biktima ang isang lala\u00adking nakasuot ng helmet at may hinahanap.", "Nang hindi nito makita\u2002ang\u2002hinahanap\u2002ay walang sabi-sabing pinaputukan\u2002ang\u2002dalawang biktima.", "Ayon sa mga kaanak ni\u2002Constantino,\u2002wala itong\u2002nakakaaway\u2002at\u2002sa katunayan ay malapit ito sa mga kapitbahay at kinukupkop\u2002ang\u2002mga\u2002kabataan sa kanilang lugar.", "Bago\u2002ang\u2002insidente,\u2002nakita\u2002sa\u2002CCTV\u2002ng Brgy. 36 na dalawang beses nagpabalik-balik ang dalawang lalaking sakay ng motorsiklo kung saan sa ikatlong beses ay bu\u00admaba ang mga ito sa motor.", "Patuloy pa rin ang im\u00adbestigasyon ng mga awtoridad\u2002para\u2002sa\u2002pagkakakilanlan ng mga suspek at mabatid ang tunay na motibo ng krimen."], "category": "National", "title": ["2 bebot patay sa pamamaril"]},
{"content": ["Tiniyak ng \u00adpamunuan ng\u2002National\u2002Capital Region\u2002Police\u2002\u00adOffice (NCRPO) na wala pang namo-monitor na \u00adbanta ng\u2002terorismo\u2002para\u2002sa \u00adnalalapit\u2002na\u2002traslacion ng Itim na Nazareno na dinarayo\u2002ng\u2002milyung-\u00admilyong deboto sa Quiapo, Maynila.", "Gayunman, sa \u00adkabila ng negatibong banta pa, siniguro ni NCRPO chief, Director General Oscar Albayalde na handa naman silang tumugon sa anumang magiging mga kaganapan, katuwang ang augmentation team mula sa Armed Forces of the Philippines (AFP).", "Sinasabing \u00adinaasahan na aabot sa 15 milyong deboto ang lalahok sa \u00adaktibidad.", "Isa\u2002sa\u2002pangunahing gagawin para \u00admasiguro ang kaligtasan ng mga deboto at maiwasan ang anumang gulo, sinabi ng AFP na puputulin ang signal ng mga network sa kasagsagan ng prusisyon sa mga ruta na daraanan ng Itim na Nazareno.", "Mahigpit ding ipagbabawal ang paggamit ng drones sa lugar bilang bahagi ng pagpapatupad ng seguridad.", "Umaabot sa 200 sundalo ang ipakakalat ng AFP sa nasabing prosisyon.", "Samantala, pangungu\u00adnahan ng grupong Eco\u00adWaste Coalition (EWC) ang \u2018bantay basura\u2019 sa pagdiriwang ng Kapis\u00adtahan ng Minor \u00adBasilica ng Black Nazarene sa Ene\u00adro 9, 2017 upang tiyaking hindi babaha ng basura pagkatapos ng taunang translacion o prusisyon ng Senior Nazareno.", "Ayon\u2002kay\u2002Ochie \u00adTolentino,\u2002Zero\u2002Waste Campaigner\u2002ng\u2002EWC, nag-iikot na sila sa mismong dadaanan ng prosi\u00adsyon para paalalahanan ang publiko na hindi kasama sa pamamanata ang pagkakalat ng anumang basura.", "Katuwang\u2002din\u2002ng \u00adgrupo ang grupong Buklod Tao na isa sa pinakamalaking kasapi ng mga namamanata\u2002tuwing kapistahan ng Itim na Nazareno.", "Sa datos ng \u00adMetro \u00adManila Development Authority (MMDA), uma\u00adbot sa 30 truck ng basura o katumbas ng 315 toneladang basura ang nahahakot nila taun-taon pagkatapos ng prusisyon mula sa simbahan ng Minor Basilica ng Quiapo ay inililibot ang poon sa mga major streets na sakop ng Quiapo tulad ng Villalobos, Carlos Palanca at Carriedo."], "category": "National", "title": ["Pista ng Nazareno, selyado vs terror attack"]},
{"content": ["Nagpupuyos sa galit ang grupo ng mga guro sa pangakong \u2018laban-bawi\u2019 ni Pangulong Rodrigo Duterte hinggil sa P10,000 across-the-board wage increase sa mga public school teachers at pati na sa mga nurses.", "Sa inilabas na pahayag ng grupong Teachers\u2019 Dignity Coalition (TDC), tinuligsa ng mga guro ang pahayag ni Budget Sec. Benjamin Diokno kung saan tahasang sinabi ng kalihim na malabong matulad sa wage hike ng pulis at sundalo ang mga guro at nurse.", "Ayon kay Diokno, masyadong mataas o competitive na ang sweldo ng mga guro na nagtuturo sa mga pampublikong paaralan kaya\u2019t malabong iprayoridad ng gobyerno ang 100% na salary hike na katulad ng ginawa sa mga taga-Philippine National Police (PNP) at Armed Forces of the Philippines (AFP).", "Depensa ng Department of Budget and Management (DBM), siguradong maoobliga ang gobyerno na magtaas ng buwis kung pipilitin na doblehin ang suweldo ng mga mga guro at nurse.", "Pero sa pananaw ng TDC, hindi makatwiran ang palusot ni Diokno dahil tila mayroon umanong \u2018favoritism\u2019 sa gobyerno ni Pangulong Duterte kung saan mga pulis at militar lamang ang pinapaboran ng DBM.", "\u201cBakit tila military at kapulisan lamang ang inaasikaso ng DBM? Noong Disyembre 2015 panahon ng kampanyahan, paulit-ulit ang pangako ng Duterte-Cayetano (Senador Alan Peter) tandem na ibibigay ang P10,000 umento sa mga guro dahil hindi ito natupad ng Aquino administration noon. Pero anyare na naman? Kinakawawa ng gobyernong ito ang hanay ng mga guro, gayong sa amin nakasalalay ang dunong at kinabukasan ng bansang ito,\u201d giit ni Benjo Basas, national chairman ng TDC."], "category": "National", "title": ["Public teachers, nurses nganga sa umento"]},
{"content": ["Sumuko na ang Chinese national na kasama ng nahuling si Marine Lt. Col. Ferdinand Marcelino sa P380 milyong drug-bust operation sa Sta. Cruz, Manila noong nakaraang taon.", "Ito\u2002ang\u2002kinumpirma\u2002ni\u2002Department\u2002of\u2002Justice (DOJ) Sec. Vitaliano Aguirre II kung saan sumuko sa National Bureau of Investigation (NBI) Special Task Force Agent Moises Tamayo si Yan Yi Shou aka Randy kamakalawa ng gabi.", "\u201cWe are proud to announce that Yan Yi Shou aka Randy is now under the custody of the NBI. This is a welcome development insofar as our pursuit of this case is concerned,\u201d sabi ni Aguirre.", "Magugunitang naglabas ng warrant of arrest ang Manila Regional Trial Court Branch 49 laban kay Marcelino at Yan noong Disyembre 22 matapos ibasura ang inihain ng mga ito na mosyon na humihi\u00adling na ibasura ang kaso nila. Kasunod nito ay naghain ng mosyon ang DOJ sa RTC na humihi\u00adling na magpa\u00adlabas ng hold departure order laban kay Marcelino at Yan."], "category": "National", "title": ["Chinese partner ni Marcelino, sumuko rin"]},
{"content": ["Palalawigin ng Metropolitan Manila Development Authority (MMDA) ang oras ng operasyon ng Pasig River Ferry sa \u00addarating na Lunes (Enero 9) upang makapagbigay serbisyo sa mga deboto ng Itim na Nazareno na dadalo sa prosisyon at nasa 1,245 personnel kabilang ang mga enforcer ang kanilang itatalaga upang tumulong sa rescue, paglilinis at pagmamantina ng daloy ng trapiko sa kapistahan nito.", "Ayon sa MMDA, da\u00adlawang ferry boats ang nakaantabay malapit sa Jones Bridge para rumesponde sakaling may mga kasong emergency.", "Simula alas-5:30 ng umaga hanggang alas-siyete ng gabi ang magi\u00adging operasyon ng Pasig River Ferry mula Guadalupe hanggang Escolta Station at mula Escolta hanggang Guadalupe.", "Bahagi pa rin ng MMDA bilang serbisyo publiko sa mga \u00addeboto ng Itim na Nazareno, magbibigay ng 20 porsiyentong diskwento ang Gwapotel, ang budget hotel na minamantina ng ahensiya simula Enero 7 hanggang 9.", "Sinabi ni MMDA Officer-In-Charge (OIC) at General Manager Tim Orbos, para tiyaking ligtas, mapayapa at orga\u00adnisado ang selebrasyon ng kapistahan ng Itim na Nazareno, nasa 1,245 personnel ang kanilang itatalaga simula sa Sabado sa bisinidad ng Quirino Grand Stand at Quiapo Church."], "category": "National", "title": ["Biyahe sa Pasig River Ferry palalawigin"]},
{"content": ["Matapos kaladkarin ang mismong Pangulo at mga galamay nito bilang mga \u2018tunay\u2019 na nagtatangka sa buhay ni high profile inmate Jaybee Sebastian sa New Bilibid Prison (NBP), tinawag din ni Sen. Leila de Lima si Justice Sec. Vitaliano Aguirre II na \u201cwalang balls\u201d habang pinupuna ang wig nito.", "Buwelta ito ng senadora sa muling pagdawit sa kanya ni Aguirre, sa pagkakataong ito ay isinama pa sa inaakusahan si Sen. Antonio Trillanes IV, sa diumano\u2019y planong pagpapatahimik kay Sebastian.", "Kahapon ay ipinakita ni Aguirre ang affidavit ng inmate na si Tomas Doni\u00f1a, na sumaksak kay Sebastian noong Setyembre 28, na nagsabing isang mistah nitong Navy officer ang kumausap sa kanya upang patahimikin ang huli.", "Nangangamba diumano ang nasabing Navy officer na isabit ni Sebastian si De Lima sa usapin ng ilegal na droga sa NBP sa imbestigasyon ng Mababang Kapulungan ng Kongreso.", "Maliban sa dalawang senador ay itinuturo rin ni Doni\u00f1a ang Liberal Party (LP) na nagplano para patahimikin si Sebastian.", "Nakasaad pa sa affidavit ni Doni\u00f1a na pinangakuan din ito ng Navy officer na aayusin ang papeles nito para makalaya kasabay ng pagsasabing babagsak umano ang Duterte administration.", "\u201cSabi niya, hindi dapat makapagsalita laban kay Ma\u2019am De Lima si Jaybee Sebastian. Sinabi din niya na kung magagawa kong patayin si Jaybee Sebastian at mapatalsik sa Malaca\u00f1ang si President Rodrigo Duterte ay sila ang bahala na gumawa ng paraan para ako ay mapalaya. Sabi pa ng kausap ko, \u2018Babagsak ang Duterte administration\u2019,\u201d nakasaad sa affidavit ng Bilibid inmate.", "\u201cTinanong ko siya kung si Ma\u2019am De Lima ba ang nagpapapatay kay Jaybee Sebastian. Ang sagot niya sa akin ay nagsanib-pwersa sina Senator Antonio Trillanes IV. Sinabi rin niya sa akin na huwag akong mag-alala dahil madami silang kapanalig at kung magagawan ko ng paraan na mapatay si Jaybee Sebastian ay hindi magtatagal, lalaya ako basta maniwala lang ako sa kanya,\u201d dagdag pa nito.", "Tinawanan naman ito ni De Lima at sinabing minsan nang ginawa ng administrasyon ang pag-torture sa mga high profile inmates ng NBP para lang ituro ang kanyang pangalan na dawit sa drug trade sa Bilibid.", "\u201cThe fact is it is Duterte and his cohorts who ordered the stabbing and also the torture of inmates who refused to testify against me,\u201d diin ng senadora.", "Niresbakan din ni De Lima si Aguirre sa pagtatahi ng kasinungalingan sa pagsasabing mahilig talagang mameke ang kalihim na \u201cwalang bayag\u201d tulad ng paggamit ng pekeng buhok.", "\u201cAguirre is lying. He is a chronic liar like his boss, and a Secretary of Justice without balls. What do you expect from a public official who fakes his own hair?\u201d maanghang na salita ng senadora.", "Ayon kay De Lima, nakakatawa na siya ang sinasabing \u2018gumagapang\u2019 para ipatira si Sebastian sa loob gayong kontrolado ni Aguirre ang NBP bilang DOJ boss at hawak pa niya sa leeg ang elite troops na nagbabantay sa Bilibid."], "category": "National", "title": ["Sebastian kill plot ipinahid kay PDU30, galamay"]},
{"content": ["Naisahan ni Pangulong Rodrigo Duterte ang mga lolo at lola na bumoto sa kanya noong nakaraang eleksyon dahil sa pangakong itataas ang pensyon ng mga ito kapag siya ang nanalo.", "Ganito inilarawan ni Magdalo partylist Rep. Gary Alejano ang hindi pagtupad ni Duterte sa kanyang pangakong itataas ang pensyon ng mga miyembro ng Social Security System (SSS).", "\u201c(It\u2019s) a form of campaign deception,\u201d ani Alejano subalit hindi na ito nagulat dahil marami umanong pangako ni Duterte noong panahon ng kampanya na naging dahilan ng kanyang panalo, ang hindi nito natutupad o tinutupad.", "\u201cClassic examples of this aside from the provision of SSS hike, was to eliminate drugs and crimes in three to six months, sasakay ng jetski patungong Spratlys (kung hindi igagalang ng China ang karapatan ng Pilipinas), solution (sa) traffic problems in six months, etc,\u201d ani Alejano.", "Kahit isa man lang aniya sa mga ipinangakong ito ni Duterte ay walang natupad kaya naisahan umano ng Pangulo ang taumbayan na bumoto sa kanya dahil sa mga pangakong ito.", "Nasusuklam naman si ACT Teacher partylist Antonio Tinio sa Malaca\u00f1ang, lalo na kay Department of Budget and Management (DBM) Sec. Benjamin Diokno, dahil sa palusot nito na ibang Duterte umano noong panahon ng eleksyon at iba na ngayong Pangulo na ito ukol sa kanilang pagtutol na itaas ang pensyon ng mga miyembro ng SSS.", "Si Bayan Muna partylist Rep. Carlos Zarate, hinamon ang \u201cmayayamang\u201d economic managers ni Pangulong Duterte na humarang sa P2,000 pension hike na subukan nilang pagkasyahin ang P40 kada araw ng mga SSS pensioners na tumatanggap ng P1,200 kada buwan.", "\u201cAng dali para sa kanilang harangin ang pension hike dahil hindi naman sila \u2018yung nakakaranas na \u2018di makakain ng tama o mabili ang mga gamot para humaba pa ang buhay ng ating mga pensioners,\u201d ani Zarate."], "category": "National", "title": ["\u2018Try n\u2019yo nga pagkasyahin ang P40/day!\u2019"]},
{"content": ["\u201cIba \u2018yung candidate Duterte sa President Duterte. When you see that all over, even worldwide iba \u2018yung candidate Trump versus President Trump \u2018no. May naipapangako ka na, pagka natingnan mo \u2018yung datos hindi pala pwede.\u201d", "Ganito ipinagtanggol kahapon ni Budget Sec. Benjamin Diokno si Pangulong Rodrigo Duterte kasabay ng tila tuluyang paglusaw sa pag-asa na pipirmahan ng Pangulo ang P2,000 pension hike sa Social Security System (SSS) na muling ipinasa ng Kongreso matapos na unang i-veto ni da\u00adting Pangulong Benigno \u2018Noynoy\u2019 Aquino III.", "Paliwanag ni Diokno, iba ang lagay noong panahon ng kampanya at ngayong Presidente na si Duterte.", "May mga bagay aniya na kapag sinuri at pinag-aralan ang mga datos ay sadyang hindi talaga uubra.", "\u201cWell, ako, hindi naman ako pulitiko, but I know that there is President Duterte and there is President\u2026 President Duterte \u2018yung tala\u00adgang\u2026Iba \u2018yung candidate Duterte sa President Duterte. When you see that all over, even worldwide iba \u2018yung candidate Trump versus President Trump \u2018no. May naipapangako ka na pagka natingnan mo \u2018yung datos hindi pala pwede. So \u2018yun, \u2018yung doon ako nanggagaling \u2018no,\u201d paliwanag ni Diok\u00adno sa press briefing sa Malaca\u00f1ang kahapon.", "Sinabi ng kalihim na sinisikap nitong maglatag ng balanseng rekomendasyon patungkol sa usapin na inaasahan nitong magiging katanggap-tanggap sa bawat isa.", "Kasabay nito, sinabi ni Diokno na \u2018unfair\u2019 na ipasa kay Pangulong Duterte ang komplikadong problema ng SSS pension hike.", "\u201cTo me, it\u2019s unfair to give the problem to him. In fact, it\u2019s unfair for Congress to have passed that law, which, as you know, (former) President (Noynoy) Aquino vetoed. It should not have reached the President\u2019s desk. The Board of Trustees should have exercised leadership and say, \u2018no, we cannot do it unless we do the following things,\u2019 okay,\u201d ani Diokno.", "Marami namang paraan batay sa kalihim para mag-multiply ang pondo ng SSS.", "\u201c\u2026and there are many things like they can increase the collection efficiency. I understand some corporations have been indebted to SSS, maybe they could call on them, right. But you know, when you pass the buck and give it to the President, that to me is unfair for the President, okay,\u201d sabi ni Diokno.", "\u201cYou know, there are many things that they can do, right. You know, I sympathize with the pension funds right now. As you know, the interest rates are so low, it\u2019s difficult to make money, right. Can you imagine, many years ago the interest rate was around 10%, right? Now, the interest rates would be around maybe 3, 4%. It\u2019s difficult to make money so they have to maybe economize or they have to be prudent, et cetera,\u201d dagdag nito.", "Inihayag ng hepe ng DBM na pwedeng isangguni pabalik ni Pa\u00adngulong Duterte sa SSS Board of Trustees ang problema para ang mga ito ang maghagilap ng solusyon.", "\u201cHe can give it back and say, \u2018look, I appointed you there to solve the problem, okay. Come up with a solution\u2019\u2026If I were the President, I would do that, okay. I appointed you there specifically to come up with a solution. You manage a private fund, okay. Manage a private fund,\u201d giit ni Diokno.", "Kung mangyayari naman umano na itulak ang pagdadagdag ng SSS contribution ng mga miyembro bilang solusyon sa problema, inirerekomenda ni Diokno na mauna munang ipatupad ang ipinopormang tax reform para madagdagan ang \u2018take home pay\u2019 ng mga manggagawa bago lakihan ang kinakaltas na hulog sa SSS.", "\u201cIt is to me unfair for us to call on everybody to give, to increase the pension of a few, okay. You know, our tax system is such that even the jobless, those who don\u2019t have jobs, they pay taxes, value added tax, right? So why should you burden them to give benefits to a private pension system, okay. So if I\u2019m asked that\u2019s my position,\u201d dagdag na paliwanag ng kalihim."], "category": "National", "title": ["LOLO\u2019T LOLA NGANGA ULET!"]},
{"content": ["Kinatay ng administrasyong Duterte ang calamity fund ngayong taon upang mabigyan ng bilyun-bilyong pisong pork barrel fund ang mga kongresista, ayon sa isang senador.", "Natuklasan ni Sen. Panfilo Lacson na base sa 2017 General Appropriations Act (GAA) na pinirmahan ni Pangulong Rodrigo Duterte noong Disyembre, tinapyasan nito ng P21.5 bilyon ang P37.2 bilyong calamity fund ngayong taon para mabigyan ng pork barrel fund ang mga kongresista.", "Ilan sa nakinabang sa pork barrel fund mula sa calamity fund ay ang walong kongresista na nagmamay-ari sa P8.3 bilyong pork barrel fund na isiniksik sa Department of Public Works and Highways (DPWH).", "\u201cDuring the budget plenary debates, the ARMM congressmen came to see me to plead their case. Inabot nga kami ng 10 p.m. sa office ko explaining in so many words, thus \u2013 \u2018buti nga daw sila, tig-P1.5 bilyon lang na projects, \u2018yung iba raw mga congressmen abot ng tig-P5 bilyon\u2019,\u201d paglalahad ni Lacson.", "\u201cChange is coming? Maybe, pero it\u2019s pork allocations changing hands from LP congressmen to those from Mindanao,\u201d litanya ng senador.", "Matatandaan na ipinatanggal ito ni Lacson at inilipat sa Commission on Higher Education (CHED) upang malibre sa tuition fee ang mga nag-aaral sa State Universities and Colleges (SUCs).", "Bagama\u2019t nanatili ang P8 bilyon sa CHED, naibalik din ang P8 bilyon ng walong congressman nang kunin ang pondo ng calamity fund.", "Naalala pa ni Lacson nang makiusap sa kanya ang mga kongresista na ibalik ang tinapyas na P8 bilyon sa DPWH.", "Maging ang mga senador, mayroon ding tig-P300 milyong pork barrel fund ngayong taon maliban sa kanya at sina Senate Majority Leader Vicente \u2018Tito\u2019 Sotto III at Sen. Francis \u2018Kiko\u2019 Pangilinan.", "\u201cAt least two of my colleagues commented in the lounge during session suspensions, \u2018Sobra naman sila\u2026 tayo ngang mga senador, tig-P300-M lang\u2019\u2026,\u201d ani Lacson.", "Aniya, parang niloloko tuloy ng mga mambabatas at ng administrasyon ang taumbayan dahil kahit pinatay na ng Supreme Court ang pork barrel system noong 2013, ibinalik naman ito ngayong administrasyong Duterte.", "\u201cThere is no saying here that those who identified their projects in the 2017 national budget, both from the Senate and the House would get commissions from contractors. What I\u2019m trying to say is, Filipinos are made to believe that PDAF is dead after the SC ruling in 2013. I am not stupid. Filipinos are not stupid. They are just resigned, I think. After all these years that I and my staff scrutinize the budget books year in and year out, I know pork when I see it,\u201d diin ni Lacson.", "Ang ikinalulungkot ni Lacson, sa calamity fund pa kinuha ang pork barrel fund ng mga kongresista gayung marami pa ngang biktima ng nagdaang bagyo ang nangangailangan ng tulong.", "\u201cWhat is unfortunate is that with massive devastations brought by recent calamities starting with Pablo, Yolanda, Karen, Lawin, Nina, to name some, most of the victims might be left to fend for themselves instead of getting sufficient assistance from the government,\u201d ani Lacson.", "\u201cYolanda for example still needs at least P100 billion to fully recover. As then PARR, I recommended a funding of Php167.8 billion and up to now, looking at the annual budget being appropriated for that purpose since 2014, the amount has been a trickle in the bucket compared to the total budget required,\u201d komento ng senador na dating nagsilbing presidential assistant for rehabilitation and recovery(PARR).", "Habang hinihimay ni Lacson ang isiningit pa ring \u2018pork\u2019 ng mga kongresista, tinitiyak naman kahapon ni Communications Sec. Martin Andanar na bantay-sarado diumano mismo ni Pangulong Duterte ang lahat ng ahensya laban sa katiwalian.", "\u201cLahat po ng ahensiya ay tinututukan ng Pangulo. Kaya nga iyong ating tanggapan, itong Presidential Communications Operations Office, kasama po iyong opisina ni CabSec (Cabinet Secretary) Jun Evasco at tayo po ay nakikipagtulungan sa pamamagitan ng 8888 na ating programa para doon magsumbong ang taumbayan,\u201d ani Andanar."], "category": "National", "title": ["P5B PORK KAY CONGRESSMAN!"]},
{"content": ["Naghahabol ang Office of the Special Prosecutors (OSP) ng Office of the Ombudsman sa kaso ni dating Agriculture Undersecretary Jocelyn \u2018JocJoc\u2019 Bolante na inab\u00adsuwelto ng Sandiganbayan sa kasong plunder kaugnay ng P723 million fertilizer scam.", "Sa 14-pahinang Motion for Reconsideration (MR) na ihinain ng OSP sa Sandiganbayan Second Division nais ng government prosecutors na bawiin ng anti-graft court ang kanilang desisyon noong Disyembre na nag-aabsuwelto kay Bolante sa nasabing kaso.", "Magugunita na noong Disyembre 12, 2016 ay inabsuwelto ng nasabing korte si Bolante matapos mabigo umano ang mga government prosecutors na makapagprisinta ng ebidensya na mag-uugnay sa akusado sa plunder case.", "Sa inihaing MR, sinabi ng OSP na ang korte ay \u201c\u2026cannot close its eyes to the glaring badges of fraud and irregularities committed in the release and utilization of multi-million fertilizer fund.\u201d", "Maliban dito, mismong ang korte anila ang nagpatunay na may probable cause sa kasong isinampa ng mga ito laban kay Bolante at iba pang akusado nang maglabas ito ng warrant of arrest sa lahat ng akusado.", "Dahil dito, umaasa ang OSP na babawiin ng nasabing korte ang kanilang unang desisyon sa kasong plunder ni Bolante sa lalong madaling panahon."], "category": "National", "title": ["Ombudsman naghahabol kay JocJoc"]},
{"content": ["Nilusob ng may 1,000 armadong miyembro ng Bangsamoro Islamic Freedom Fighters (BIFF) ang North Cotabato District Jail sa Kidapawan City kahapon ng madaling-araw.", "Nagresulta ito sa pagkakatakas ng 132 preso, kung saan lima ang agad na nahuli, at pagkasawi ng anim na preso at isang jail guard. Sa inisyal na ulat ni Supt. Peter Bongat, Officer in Charge ng North Cotabato District Jail, napag-alaman na isa sa mga pumuga na si Jason Angkanan ang unang nahuli ng mga barangay tanod ng Barangay Amas sa Kidapawan City sa pangunguna ni Brgy. Captain Alexander Austria at ng Central Mindanao Institute and Research Center na agad na ibinigay ang kustodiya kay 2nd Lt. Ronnie Golidtem ng 7th Infantry Battalion ng Philippine Army (IB PA).", "Batay sa imbestigasyon, bandang ala-1:15 ng madaling-araw nang maganap ang kambal na jail raid-jailbreak kung saan matapos ang pagkawala ng supply ng kuryente sa piitan ay saka lumusob ang may 1,000 armadong kasapi ng BIFF sa ilalim ni Kumander Derby, binaril at napatay ang jail guard na si JO1 Excell Ray Vicedo saka binuksan ang selda at nagpulasan at nakatakas ang mga preso.", "Armado umano ng mga B40 anti-tank rockets at M203 ang grupo ni Nasser kung kaya\u2019t walang hirap na napasok ng mga ito ang bilangguan at pinatakas ang mga kasamahang nahaharap sa kasong pambobomba at pagpatay sa lalawigan.", "Sinabi ni Maj. General Rafael Valencia, Commander ng 10th Infantry Division, naka-preposition na ang air assets ng Eastern Mindanao sa lugar.", "Ayon kay BJMP spokesman C/Insp. Xavier Solda, katuwang na nila ang PNP at AFP sa paghahanap sa mga tumakas na inmates.", "Tiniyak naman ng BJMP na hindi nila lulubayan ang manhunt operation hanggang maibalik ang nasabing mga bilanggo kung saan lima nang presong pumuga ang nahuhuli.", "Sinasabing umatras umano ang mga armado nang paputukan sila ng 105mm Howitzers cannon ng mga sundalo.", "Kagagawan umano ng Moro Islamic Liberation Front (MILF) ang nangyaring pag-atake sa Cotabato District Jail.", "Ayon naman ito kay Cotabato Jail Warden Supt. Peter John Bonggat.", "Ang MILF na alalay ng BIFF na pinamumunuan ng leader na si Ameril Umbra Kato ang siyang may pakana sa pag-aatake na tumagal nang halos tatlong oras.", "Ang mga pumugang preso ay kabilang sa tagasunod ni Umbra Kato kung saan planado ang isinagawang pagsalakay at pagpapatakas sa mga preso na pawang mga bilanggo na may mga kasong pambobomba, murder at drugs.", "May impormasyong nakuha na kabilang umano sa pinuntiryang maitakas sa jail raid-break ang Tamayo brothers at Salik brothers na pawang opisyal ng BIFF at nahaharap sa mga kasong murder at drug trafficking.", "Nabatid na ang naturang bilangguan ay nasa liblib na bahagi na halos walang kabahayan at napapalibutan ng kakahuyan.", "Mayroon umanong istasyon ng pulisya sa \u2018di kalayuan at mayroon ding malapit na kuta ng MILF.", "Nakikipagtulungan na ang Philippine National Police (PNP) at Armed Forces of the Philippines (AFP) sa BJMP upang maarestong muli ang mga pugante.", "Magiging katuwang ng BJMP ang AFP at Special Action Force (SAF) ng PNP sa nagpapatuloy na ginagawang clearing operations sa palibot ng kulungan at sa mga kalapit na lugar.", "Inilunsad na rin ang manhunt operations sa 127 pang inmates na nakatakas sa nasabing kulungan matapos na atakihin ng mga armadong grupo.", "Nananatiling nasa hightened alert naman ang lahat ng mga BJMP units sa Region 12 kaugnay sa nangyaring jailbreak."], "category": "National", "title": ["JAIL RAID!"]},
{"content": ["Para kay Vice President Leni Robredo, para ano pa na magpaliwanag siya ng kanyang panig sa kung anumang isyu sa kanya ni Pangulong Rodrigo Duterte gayong malinaw na mas pinaniniwalaan nito ang kasinu\u00adngalingan.", "Sa ambush interview kay Robredo sa Camarines Sur habang naglilibot sa mga barangay na nadale ng bagyong Nina noong Pasko, sinabi nito na walang dahilan para magpaliwanag pa ito kay Duterte dahil kasinunga\u00adlingan ang pinaniwalaan nito.", "\u201cIyong Cabinet post kasi position of confidence iyon. Kailangang buo ang tiwala sa akin ng Pangulo pero kung ganoon ang kasinungalingan na pinaniwalaan, gustong sabihin na iyong tiwala sa akin napakababa so wala na ring point (na mag-explain),\u201d ani Robredo.", "Ginawa ng Bise Presidente ang pahayag dahil noong nakaraang linggo ay inamin ni Duterte na kaya hindi na niya pinadadalo si Robredo sa Cabinet meeting ay dahil sumasama ito sa mga anti-Marcos group na nasa likod din umano ng \u201coust Duterte\u201d."], "category": "National", "title": ["VP Leni: Para ano pa?"]},
{"content": ["Naharang ng mga tauhan ng Bureau of Immigration\u2002(BI)\u2002sa\u2002Ninoy Aquino\u2002International\u00ad Airport\u2002(NAIA)\u2002ang limang\u2002kababaihan\u2002na na-recruit ng isang ma\u00adlaking\u2002sindikato\u2002para\u2002maging\u2002surrogate mothers\u00ad o \u2018baby maker\u2019 ng iba\u2019t ibang lahi.", "Ayon\u2002kay\u2002Immigration\u2002Commissioner\u2002Jaime Morente, nasabat ng mga\u2002tauhan\u2002ng\u2002Travel Control and Enforcement Unit\u2002(TCEU)\u2002sa\u2002NAIA Terminal 1 noong nakalipas na Enero 1 ang apat\u00ad na kababaihan at ang babaeng recruiter ng mga ito\u2002habang\u2002pasakay\u2002sa Thai Airways patungong Bangkok.", "Paliwanag\u2002ni\u2002Mo\u00adrente, isang bagong modus operandi ng mga human\u2002trafficking\u2002syndicates na nambibiktima sa mga Pinay kapalit ng ma\u00adlaking halaga para ma\u00adging surrogate mothers.", "\u201cThis is a new modus\u2002operandi\u2002of\u2002a\u2002human trafficking syndicate that preys on our Filipino women who are enticed to bear children of strangers for a fee because of their poverty. We cannot allow this to happen,\u201d aniya.", "Ang\u2002mga\u2002babaeng gumagawa\u2002ng\u2002ganitong paraan ng negosasyon sa pagbubuntis ay tinatawag na\u2002\u2018Surrogate\u2002Mother\u2019 kung\u2002saan\u2002siya\u2019y\u2002magdadalantao para sa ibang tao, gamit ang kaniyang sariling itlog o ipapaloob sa kanyang sinapupunan ang semilya at itlog ng mga gustong magkaanak sa ganitong pamamaraan.", "Sa interogasyon ng BI, inamin ng apat na Pinay na ni-recruit ang mga ito para \u2018anakan\u2019 kapalit ng US$8,700 ng mga dayuhang\u2002German,\u2002Nigerian, Australian at Chinese.", "Idinagdag pa ng mga ito na sa oras na duma\u00adting sa Bangkok ay agad na magtutungo ang mga ito\u2002Phnom\u2002Penh\u2002kung saan susunduin ang mga ito ng isang Cambodian\u00ad na\u2002magdadala\u2002sa\u2002mga ito sa mga lalaking dayuhan.", "\u201cA surrogate mother is defined as one who bears a child on behalf of ano\u00adther woman, either from her own egg fertilized by the other woman\u2019s partner or from the implantation in her uterus of a fertilized egg from the other wo\u00adman,\u201d ayon sa BI.", "Idinagdag pa ng mga nasabing Pinay na pina\u00adngakuan ang mga ito na bibigyan\u2002ng\u2002US$8,700 kung\u2002saan\u2002US$200\u2002ay ibibigay\u2002matapos\u2002ang u\u00adnang injection ng sperm ng\u2002dayuhang\u2002lalaki\u2002sa uterus nito at US$500 ay ibibigay sa oras na makumpirmang\u2002tumitibok na ang puso ng sanggol sa sinapupunan.", "Habang ang natitirang halaga ay ibibigay kada buwan hanggang maisilang ang sanggol.", "\u201cKaya\u2019t\u2002ito\u2002po\u2002ang a\u00adming masusing binabantayan\u2002ngayon\u2002dito\u2002sa paliparan\u2002at\u2002para\u2002hindi ito makalusot,\u201d pahayag pa ni Morente."], "category": "National", "title": ["MATRIS-FOR-RENT NAHARANG!"]},
{"content": ["Malabong\u2002\u00admagtaas ng\u2002\u2018tsunami\u2002alert\u2019\u2002sa \u00adPilipinas dahil sa pagtama kahapon ng magnitude 7.2 na lindol sa \u00adFiji Island kung saan itinaas ang tsunami warning sa Pacific Island Nation.", "Ayon sa Philippine Institute of \u00adVolcanology and Seismology\u2002\u00ad(Phivolcs), hindi dapat mangamba ang publiko na aabot sa Pilipinas ang tsunami sa nasabing isla na bahagi ng Melanesia, Oceania.", "Base\u2002sa\u2002\u00adhistorical and\u2002tsunami\u2002data\u2002ng \u00adPhivolcs, hindi aabot sa bansa ang pagtaas ng tubig-dagat ng Fiji.", "Sa ulat ng U.S. Geological\u2002Survey,\u2002tumama ang magnitude 7.2 na lindol sa 220 kilometro (135 miles) sa timog-kanluran ng tourist hub ng Nadi bandang alas-singko ng umaga (oras sa Pilipinas)."], "category": "National", "title": ["Walang tsunami sa Pinas!"]},
{"content": ["Iniulat ng \u00adDepartment of Foreign Affairs (DFA) na nakapagtala na ang Philippine Embassy sa Berlin ng pinakamara\u00adming overseas \u00adFilipino workers\u2002(OFWs)\u2002na botante sa susunod na eleksyon.", "Sa ulat na \u00adipinadala ng embahada ng Pilipinas sa Berlin, naire\u00adhistro ang ika-100 overseas voter sa katauhan ni Janissa Ubagan, tubong Initao, Misamis Oriental na nagparehistro kasama ang ina nitong si Virgie Kuch noong Disyembre 28, 2016.", "Nagsimula ang \u00advoters registration noong Dis\u00adyembre 1, 2016 at magtatapos sa Oktubre 31, 2018.", "Apela pa ni Philip\u00adpine\u2002Ambassador\u2002to Germany\u2002Melita\u2002Sta. \u00adMaria-Thomeczek sa\u2002lahat\u2002ng\u2002Filipino \u00adorganizations sa Germany na tumulong sa pagpapakalat ng impormasyon sa isinasagawang voter registration campaign upang masiguro na marami ang makakaboto sa susunod na eleksyon."], "category": "National", "title": ["Pang-100 Pinoy overseas voter naitala sa Germany"]},
{"content": ["Sa kamatayan nauwi ang hindi inaasahang pagkakalas ng gulong sa tagilirang bahagi ng isang pampasaherong tricycle, habang minamaneho ng biktimang si Noel Catapang y Briones.", "Nabatid na naganap ang aksidente sa Barangay Latag, Lipa City, Batangas, mag-aalas onse ng umaga kamakalawa, habang minamaneho ng biktima ang kanyang Honda Tricycle na \u201cfor registration\u201d", "Sa hindi malamang kadahilanan ay bigla umanong nakalas ang gulong sa tagiliran ng trike, kaya\u2019t nawalan ng kontrol sa manibela ang drayber, bago una ang ulong tumilapon sa sementadong kalsada ang biktima."], "category": "National", "title": ["Gulong nakalas, trike driver tepok"]},
{"content": ["Nilinaw ng Department of Energy (DOE) na agad din nilang ibabalik ang serbisyo ng kuryente partikular sa mga lugar na sinira ng bagyong Nina, subalit nilinaw nito na prayoridad nila ang mga commercial establishments at government institutions sa mga lugar sa Southern Luzon.", "Sa press conference, sinabi ni Energy Usec. Felix William Fuentebella, mas nangangailangan ng agarang suplay ng kuryente ang mga bangko, hospitals, paliparan, pier, paaralan, gusali ng munisipyo at kapitolyo dahil ito ang nanguguna para sa ginagawang relief operations.", "Paliwanag ni Fuentebella, hindi naman nila umano isinasantabi ang agarang pagbabalik ng kuryente sa mga residente ngunit kailangan lamang nilang unahin ang mga sektor na nanguguna para sa relief operations ng gobyerno.", "Aminado si Fuentebella na hanggang ngayon ay hirap pa ang kanilang mga tauhan na maitayo ang mga transmission line sa Bicol region dahil sa mga nasirang kalsada at tulay.", "Sa huling talaan ng DOE, nasa 1,765,013 na mga households at commercial establishment ang nawalan ng kuryente kung saan nasa 1,003,500 pa lamang ang naibabalik.", "Sinabi ni Usec. Fuentebella, nagbibigay na ngayon ng suplay ng kuryente ang Naga-Daraga 230 kv line at ang Naga-Pili-Iriga line para sa mga lalawigan ng Camarines Sur, Albay at Sorsogon.", "Sa distribution side naman, sinabi ng National Electric Administration na nakatanggap na rin ng suplay ng kuryente ang Sta. Cruz substation para sa Iriga City at Tigaon substation na siyang nagpapailaw na rin ngayon sa mga customer ng Camarines Sur III Electric Cooperative at Camarines Sur IV Electric Cooperative Inc."], "category": "National", "title": ["Nganga pa rin sa balik-kuryente!"]},
{"content": ["Magandang\u2002balita para sa mga Pinoy nurses na nagnanais makapagtrabaho sa ibang bansa.", "Ito ay matapos sabihin ng Department of Labor and Employment (DOLE) na nagbukas ng pintuan ang Germany at Russia sa mga Filipino nurses na nais magtrabaho sa dalawang bansa.", "Sinabi ni Labor Undersecretary Dominador Say, na nangangailangan ang dalawang bansa ng aabot sa 22,000 nurses kung saan sinumang matatanggap sa trabaho ay makakatanggap ng P150,000 buwanang sahod.", "Maliban\u2002dito\u2002ay \u00adposibleng\u2002madala\u2002ng matatanggap\u2002na\u2002nurse ang\u2002kanilang\u2002pamilya habang nagtatrabaho sa \u00adnasabing mga bansa.", "Maaaring\u2002magsadya sa tanggapan ng DOLE sa mga darating na \u00adlinggo ang\u2002mga\u2002interesadong nurses upang malaman ang hiring requirements."], "category": "National", "title": ["Wanted sa Russia, Germany: 22K Pinoy nurses"]},
{"content": ["ZAMBOANGA CITY \u2014 Inatake ng mga rebeldeng Abu Sayyaf ang isang cargo ship habang dumaraan ito sa lalawigan ng Basilan na kilalang kuta ng naturang grupo.", "Sakay umano ng dalawang speedboats ang mga rebelde at niratrat ang MV Ocean Kingdom \u2018di-kalayuan sa Sibago Island dakong alas-dos ng hapon nitong\u2002Martes.\u2002Patungo sa Davao City ang barko nang ito ay pilit na hinaharang ng mga rebelde.", "Ayon naman sa isang seaman mula sa isang cargo ship na 3 milya sa likuran ng MV Ocean Kingdom ay nakatanggap sila ng distress call mula sa barko at ito ang kanilang narinig sa VHF radio: \u201cJust in (in our VHF radio): Mayday, Mayday, Mayday this is MV Ocean Kingdom, we are under piracy attacks in the vicinity of Sibago Island,\u201d salaysay pa ng seaman na si Jefry Abales sa kanyang Facebook page.", "Patungo\u2002rin\u2002sana\u2002sa Davao City ang barko ni Abales, ngunit hindi na umano sila natuloy dahil sa natanggap na paghingi ng saklolo mula sa MV Ocean Kingdom na may 27\u2002crew\u2002at\u2002pagaari\u2002ng Oceanic Shipping Lines.", "Sinabi pa ni Abales na nakaligtas lamang ang MV Ocean Kingdom dahil\u2002pinabilis\u2002nito\u2002ang pag\u00adlalayag\u2002upang matakasan\u2002ang\u2002mga\u2002humahabol na armadong grupo. Butas-butas din umano ang barko dahil sa tama ng mga bala."], "category": "National", "title": ["Cargo ship, muntik na sa Sayyaf"]},
{"content": ["Isinisi ng Department of Social Welfare and \u00adDevelopment (DSWD) sa local government units (LGUs) ang nararanasang delay sa pagpapadala ng relief goods sa mga lugar na binayo ni bagyong \u2018Nina\u2019 partikular na sa Bicol.", "Gayunman, nilinaw ni Secretary Judy Taguiwalo na hindi nagpapabaya ang pamahalaan sa pagpapadala ng relief goods sa mga lugar na binayo ng bagyong \u2018Nina\u2019.", "Maagap ang DSWD sa pag-aksyon sa mga lugar na tinamaan ng bagyo noong Pasko at garantisadong naibigay ang bawat pangangaila\u00adngan ng mga biktima ng bagyo alinsunod sa mandato o sakop ng tulong na kayang ibigay ng kagawaran.", "May insidente man umano nang mabagal na dating ng relief goods ay nasa lebel na aniya ito ng lokal na pamahalan dahil sila ang naatasang ma\u00admigay sa mga apektadong barangay o lugar.", "Reaksyon ito ng DSWD sa pahayag ni Vice President Leni Robredo na mabagal ang da\u00adting ng tulong sa mga biktima ng bagyo sa Camarines Sur na hometown ng bise presidente.", "\u201cBago pa man po mag-landfall si Nina sa mga affected areas, the DSWD had prepositioned food packs in addition doon sa sariling food packs ng mga LGUs dahil may kanya-kanya naman silang calamity funds. So hindi po dapat sa DSWD ang sinisisi sa ganitong mga pangyayari dahil we are pro-active and always ready to help our kababayan na nag-Pasko na may bagyo,\u201d wika ng kalihim.", "Gayunpaman, \u00adhumingi ng paumanhin ang DSWD kung mayroon man aniyang delay ng distribution ng food packs mula sa national government.", "\u201cThis is a challenge to us. Mayroon palang ganitong insidente kaya hindi natin ito papayagang mangyari. We are here to help our kababayan and out mandate to serve them is our top priority,\u201d giit ni Taguiwalo."], "category": "National", "title": ["DSWD sinisi ang LGUs sa \u2018slow\u2019 Bicol relief"]},
{"content": ["Dalawang dayuhan ang dinakip ng Turkish government sa Ataturk airport na umano\u2019y konektado sa nightclub terror attack noong nakalipas na New Year\u2019s Day na ikinamatay ng 39-katao.", "Sa ulat ng CNN, wala pang ibinigay ang mga awtoridad na detalye sa pagkakakilanlan sa mga naarestong dayuhan maging ang nasyonalidad ng mga ito.", "Samantala, nasa 16-katao na ang naaresto dahil sa nasabing pag-atake.", "Pero patuloy pa ring tinutugis ng mga awtoridad ang gunman na nagpaulan ng bala sa Reina nightclub na ikinasugat din ng maraming indibiduwal.", "Una nang inako ng ISIS ang responsibilidad sa naturang pag-atake.", "Inilabas na rin ng mga awtoridad ang video na kuha mismo ng suspek sa isang palengke \u2018di kalayuan sa na\u00adsabing night club."], "category": "National", "title": ["2 suspek sa Turkey attack, nasilo"]},
{"content": ["Isang tinaguriang level 2 drug pusher ang nasawi habang tatlo pa ang naaresto sa inilunsad na buy-bust operation ng Philippine Drug Enforcement Agency (PDEA)-7 sa Cebu City kamakalawa ng gabi.", "Nagtamo ng punglo sa katawan ang drug pusher na si Rene Christopher Scholtis. Kinilala naman ang mga dinakip na sina Charize Dionzon, 37, college graduate; Eduardo Ramos, 35, seaman; at Meralyn Monreal, 23, second year high school student.", "Ayon kay PDEA-7 regional director Yogi Filemon Ruiz, tanging si Dionzon ang target ng kanilang \u00adoperasyon dahil sa pagiging talamak ng iligal na droga sa lugar. Pero sa isinagawang test-buy, si Monreal ang tumanggap ng pera habang si Ramos ang nag-abot ng droga sa Sun Valley Subd., V. Rama St., Barangay Calamba, Cebu City.", "Nang makahalata si Scholtis na PDEA agent ang kanilang katransaksyon ay nagpaputok ito ng baril kaya gumanti ang mga awtoridad at napatay ito.", "Nakumpiska mula sa mga suspek ang P15.6 mil\u00adyon halaga ng shabu, .45 caliber pistol at buy-bust money.", "Napag-alaman na isinailalim muna sa surveillance ang grupo matapos itong ikanta ng isang suspek na nahuli ng PDEA kamakailan lang."], "category": "National", "title": ["1 patay; high school stude, 2 pa timbog"]},
{"content": ["Dalawang\u2002Russian warship ang \u00adnakadaong ngayon\u2002sa\u2002karagatan ng bansa para sa 5-day goodwill visit.", "Kamakalawa nang dumaong sa Pier 15 ng Manila South Harbour ang Russian Navy vessels na Admiral Tributs na isang large anti-submarine ship at Boris Butoma na isang large sea tanker.", "Kabilang sa mga aktibidad nito sa bansa ay ang pagbisita sa mga makasaysayang lugar sa Maynila at Cavite kung saan tatagal ito ng hanggang January 7.", "Magkakaroon din ito ng capability demonstration,\u2002goodwill\u2002games, wreath laying at shipboard tour.", "Ang\u2002pagbisita\u2002ng mga barkong pandigma ng Russia ay kaugnay sa nakatakdang\u2002\u00adpagbisita ni Pangulong Rodrigo Duterte sa Russia.", "Ayon kay Rear Admiral Eduard Mikhailov, Deputy Commander ng Flotilla of Pacific Fleet ng Russian Navy.", "Ito na ang \u00adikatlong pagkakataon na \u00adbumisita sa\u2002bansa\u2002ang\u2002mga \u00adbarkong pandigma ng Russia kung saan ang una ay noong January 2012 at nasundan noong May 2016."], "category": "National", "title": ["Russian warships nasa Pinas"]},
{"content": ["ZAMBOANGA CITY \u2014 Nakaligtas sa tiyak na kamatayan ang mayor ng bayan ng Kumalarang matapos ratratin ang kanyang sasakyan sa highway ng Zamboanga Sibugay sa Mindanao.", "Sinabi ng pulisya na sakay ng kanyang pick-up trak si Mayor Euge\u00adnio Salva Jr., kasama ang driver\u2002at\u20022\u2002escort\u2002nang tambangan sa Brgy. Basalem sa bayan ng Buug kamakalawa ng gabi.", "\u201cNo one was reported injured during the shooting\u2002incident.\u2002Motive\u2002is yet\u2002to\u2002be\u2002determined,\u201d ani Sr. Supt. Rogelio Ala\u00adbata, ang regional police spokesman.", "Ayon\u2002kay\u2002Alabata, nakarinig ng sunud-sunod na putok ang grupo ng mayor, ngunit hindi naman pinansin sa akalang mga rebentador lamang ito. Ngunit laking gulat na lamang ng pulitiko nang makarating sa kanyang bahay at makita ang tama ng mga bala sa sasakyan kaya agad itong ipinaalam sa pulisya.", "Kasama ng mayor ang driver na si Rico Ranido, mga escorts na sina Ro\u00adger Brazil\u2002at PO2 Markwin Caylan.\u2002Nag-iim\u00adbestiga sa kasalukuyan ang pulisya sa naganap, ayon kay Alabata."], "category": "National", "title": ["Zambo mayor nakaligtas sa ambush"]},
{"content": ["Nadakip ng operatiba ng Provincial Public Safety Company (PPSC) ng Bulacan PNP ang tatlo katao makaraang mahuli sila sa aktong tumataya sa color games sa isang peryahang may sugalan sa Barangay Bugion, Calumpit, Bulacan kamakalawa.", "Kinilala ni P/Supt. Frankie Candelario, Company Commander ng Bulacan PPSC ang naarestong sina Pepito Torrente, kanyang asawang si Milagros at kanilang anak na si Freddie Torrente, pawang residente ng bayan ng Calumpit na nakadetine \u00adngayon at nahaharap sa kasong paglabag sa RA 1602 o illegal gambling.", "Dakong alas-nuwebe ng gabi nang makatanggap ng impormasyon ang awtoridad hinggil sa nagaganap na sugalan sa isang perya sa Barangay Bugion, Calumpit kung kaya kaagad nila itong sinalakay sa pangunguna ni P/Inspector Mark Anthony Tiongson at \u00admahuli sa akto ang nasabing pamilya habang tumataya sa color games.", "Nakumpirmang ang sugal na \u00adcolor games ang siyang dinarayo ng mga suga\u00adrol tuwing may perya sa isang \u00adbayan o lungsod sa Bulacan at mahigpit itong ipinagbabawal ng kapulisan dahil kadalasang nagiging front din ito ng bentahan ng droga.", "Patuloy pa ring inaalam ng pulisya kung sino ang nagmamay-ari ng nasabing pasugalan na mabilis na tumakas habang nakapiit ngayon ang mga nadakip at nahaharap sa kasong kriminal sa Bulacan Prosecutors office sa Malolos City, Bulacan matapos makumpiskahan ng \u00adcolor games paraphernalias at P205 na pera sa nasabing sugalan."], "category": "National", "title": ["\u2018In\u2019 sa Bulacan: Color games"]},
{"content": ["Kinumpirma kahapon ng Armed Forces of the Philippines (AFP) na kusang loob na sumuko kahapon ng hapon si dating anti-narcotics official Lt. Col. Ferdinand Marcelino.", "Ang pagsuko ng dating opisyal ay ginawa bunsod ng pag-isyu ng arrest order ng Manila court ilang araw ang nakalipas kaugnay sa drug-related charges na kinakaharap nito.", "\u201cYes, he has already voluntarily surrendered sa office ng Provost Marshal General AFP,\u201d pahayag ni Col. Edgard Arevalo, AFP public affairs office chief.", "Pansamantalang ikukustodiya si Marcelino sa AFP Custodial Center, ayon kay Arevalo.", "Sina Marcelino at Chinese national Yan Yi Shou Shou ay naaresto noong January 21, 2015 habang nasa loob ng isang bahay sa Sta. Cruz, Maynila kung saan natuklasan ang isang shabu lab at nakakumpiska ng 77 kilograms ng shabu."], "category": "National", "title": ["Marcelino sumuko na"]},
{"content": ["Kung\u2002hindi\u2002dahil\u2002sa masangsang na amoy ay hindi\u2002pa\u2002matatagpuan ang bangkay ng isang babae na ilang araw nang walang\u2002buhay\u2002sa\u2002loob ng kuwarto nito sa Sampaloc, Maynila kahapon ng madaling-araw.", "Sa report ni Det. Marlon San Pedro, ng Manila Police District (MPD)-homicide section, alas-kuwatro ng\u2002madaling-araw\u2002nang matagpuan ang biktimang si Alelyn Mabilog, 33-an\u00adyos, ng 704-E Galicia St., Sampaloc, Maynila.", "Ayon sa salaysay ni Benny\u2002Vega,\u200233,\u2002isang warehouseman,\u2002kaibi\u00adgan\u2002at\u2002kapitbahay\u2002ni Mabilog, makailang ulit nitong\u2002kinatok\u2002ang\u2002kuwarto ng biktima subalit walang\u2002sumasagot\u2002kaya pinihit nito ang door knob at nang bumukas ay pumasok.", "Dito ay nakitang hubo\u2019t hubad\u2002at\u2002masangsang\u2002na ang amoy ng biktima.", "Palaisipan pa sa mga awtoridad kung may foul play sa nasabing insidente."], "category": "National", "title": ["Hubo\u2019t hubad na bangkay ng babae, natagpuan"]},
{"content": ["Patuloy pa rin sa pagdami ang bilang ng mga na\u00adging biktima ng paputok sa nakalipas na Kapaskuhan at Bagong Taon.", "Ayon sa Department of Health (DOH), ganap na alas-sais ng umaga kahapon ay nakapagtala na ng kabuuang 581 fireworks-related injuries kung saan kalahati nito ay nasa National Capital Region (NCR).", "Sa datos, 328 kaso o 36 porsiyento ay mas mababa kung ikukumpara sa loob ng 5-taon mula 2011 hanggang 2015.", "Sa 581, kalahati nito o 381 ay naitala sa NCR kung saan sa Maynila ay mayroong 107 kaso, Quezon City ay 70 at Marikina ay 27.", "Pinakabatang biktima ng paputok ay 1-taong gulang dahil sa bawal na piccolo habang ang pinakamatanda naman ay 71-anyos.", "Tinukoy ng DOH ang mga bawal na paputok na umabot sa 299 na kagagawan ng piccolo na may 186 kaso na sinundan ng kwitis at luces."], "category": "National", "title": ["Naputukan lumolobo pa"]},
{"content": ["Nadagdagan\u2002pa\u2002ang bilang ng mga biktima ng ligaw na bala makaraang isang batang lalaki ang sugatan habang naghahanda sa pagsalubong sa Bagong Taon sa Taguig City.", "Nasa mabuti nang ka\u00adlagayan\u2002habang\u2002nakaratay sa Rizal Medical Center ang biktimang si Gian Penacilla, 10, nakatira sa Palingon\u2002Tipas,\u2002Taguig City. Nagtamo ito ng bala sa ulo buhat sa hindi pa batid na kalibre ng baril.", "Sa report na natanggap ni Southern Police District (SPD) Director Chief Supt. Tomas\u2002Apolinario,\u2002naganap\u2002ang\u2002insidente\u2002noong Disyembre\u200231\u2002(Sabado), alas-10:45 ng gabi sa Brgy. Palingon Tipas, Taguig City.", "Habang\u2002naghahanda\u00ad nang\u2002pagsalubong\u2002ng Bagong Taon ang pamilya-Penacilla, bigla na lamang bumagsak\u2002ang\u2002duguang biktima dahilan upang dali-dali\u2002itong\u2002isinugod\u2002sa nasabing pagamutan.", "Dito\u2002na\u2002nadiskubre ang biktima na tinamaan umano ng ligaw na bala mula sa hindi pa nakikila\u00adlang suspek.", "Nagsasagawa pa rin ng masusing\u2002imbestigasyon ang pulisya upang matukoy kung sino ang nagpaputok."], "category": "National", "title": ["1 pang biktima ng ligaw na bala, naitala"]},
{"content": ["Kinumpirma ni Justice Sec. Vitaliano Aguirre II na hindi na nag-apply ang dating bodyguard/driver lover ni Sen. Leila de Lima na si Ronnie Dayan para maisailalim sa Witness Protection Program (WPP).", "Ayon kay Aguirre, wala pa silang natatanggap na aplikasyon mula kay Dayan simula nang humarap ito sa Mababang Kapulungan ng Kongreso at sa Senado.", "Sinabi ng kalihim na batay sa kanilang impormasyon ay natatakot na sumailalim sa WPP si Dayan gayundin sa kustodiya ng National Bureau of Investigation (NBI).", "Sa kanyang pagharap sa imbestigasyon kaugnay sa operasyon ng droga sa New Bilibid Prison (NBP), inamin ni Dayan na tumanggap ito ng pera mula sa drug lord na si Kerwin Espinosa at ibinigay kay De Lima noong ito pa ang kalihim ng Department of Justice (DOJ)."], "category": "National", "title": ["Dayan umayaw sa WPP"]},
{"content": ["Tiniyak ni Department of Budget and Management (DBM) Sec. Benjamin Diokno na tuloy ang umento sa suweldo ng mga miyembro ng Philippine National Police (PNP) at Armed Forces of the Philippines (AFP).", "Sa press briefing sa Malaca\u00f1ang kahapon, ipinaliwanag ng DBM chief na nasa second tranche na ng four-tranche salary adjustment ang PNP at AFP.", "\u201cAs you know, we gave the salary increase last year. There will be another round of salary increase this year, both for civilian and military and policemen,\u201d ani Diokno.", "Noong 2016 umano ay tinaasan na ang combat pay ng mga sundalo.", "\u201cI think there\u2019s a 200-percent increase\u2026and the way I see it, as far as the military is concerned. We would be able to comply with the desire of the President to double their take home pay by January of 2018,\u201d sabi ng kalihim.", "Nilinaw ni Diokno na ang dagdag-suweldo ay bahagi ng four-tranche system na kanilang ipa\u00adtutupad."], "category": "National", "title": ["Umento sa parak, sundalo \u2018sure ball\u2019 na! \u2014 DBM"]},
{"content": ["Lusot na sa House committee on public order and safety ang panukalang pagkakaroon ng lesbian, gay, bisexual and transgender (LGBT) protection helpdesk sa lahat ng istasyon ng Philippine National Police (PNP) upang masiguro na mapapangalagaan ang kanilang mga karapatan lalo na sa isyu ng diskriminasyon.", "Ayon kay committee chairman Antipolo Rep. Romeo Acop, ang House Bill 2952 na inakda ni Batangas Rep. Vilma Santos-Recto ay nakatuon sa gender neutrality.", "\u201cUltimately, this bill seeks to create a police organization that is able and eager to respond to any criminal or emergency incident, regardless of the gender orientation of the people involved,\u201d una nang iginiit ni Santos-Recto."], "category": "National", "title": ["Kamara seryoso sa LGBT helpdesk"]},
{"content": ["Nilinaw ng Department of Budget and Management (DBM) ang usapin kaugnay sa diumano\u2019y pag-\u201cshortcut\u201d sa proseso ng bidding ng P2.8B Association of Southeast Asian Nations (ASEAN) hosting deal.", "Sa pulong balitaan kahapon sa Malaca\u00f1ang, sinabi ni Budget Secretary Benjamin Diokno na sinunod ng kagawaran ang lahat ng kinakailangang hakbangin patungkol sa bidding.", "\u201cYou know, ASEAN is this year. So we have to be, we have to act with dispatch, right? And there\u2019s a part of the project \u2014 a project which is part of the 15 billion allocation for that has been bidded out, but we complied with all the steps, okay. Now, only one submitted a bid, this is the same bidder who won the right to provide the service in the 2015 APEC. Now, EON (Events Organizer Network Inc.) did not even submit a bid. So I\u2019m surprised that he\u2019s now complaining and he cannot really comply with, because the kind of services that he is providing is very limited,\u201d paghahayag ni Diokno.", "Hindi umano mawari ni Diokno kung bakit sinakyan ng media ang ngalngal ng EON gayung hindi naman ito nag-bid at hindi rin ito kuwalipikadong lumahok sa bidding.", "\u201cThe total budget for that service that was bid out was 2.9 billion, 2.9 billion. You know how much the winning bidder bid? 1 billion. Ayaw pa ba natin \u2018yun? 2.9 nga \u2018yung estimate ni Ambassador (PHL Ambassador to US Marciano) Paynor, ito nag-bid siya ng 1 billion and the same bid that he submitted two years ago because of the APEC. So, talagang ano, talagang hindi ko maintindihan bakit, bakit, why the press gave him the space \u2018no? Eh nagkataon pa naman holiday wala \u2018kong matawagang opisina, sarado opisina namin. So it\u2019s really a hassle. Hindi nga siya qualified mag-bid eh. And in fact, he did not bid, all right?\u201d paliwanag ni Diokno.", "Sinabi pa ng kalihim na wala namang iregularidad sa nangyari.", "\u201cWalang bid. There\u2019s a one qualifying bid that\u2019s valid, hindi failure \u2018yun\u2026the estimate is 2.9, 2.88. Ang bid nu\u2019ng nanalo is 1. So sabi ko ngayon, ibigay niyo na, ibigay n\u2019yo na\u2026.Kaya lang pala sila \u2014 hindi nila ibinigay kasi hinihintay nila \u2018yung 2016 budget, which is effective today. So, sabi ko, ibigay mo na. Ignore that EON complaint,\u201d hirit pa ni Diokno.", "Sa ulat ng Vera Files, inihayag ng kumpanya na naitsa-puwera sa bidding na nilabag diumano ng Department of Budget and Management-Procurement Service (DBM-PS) ang government procurement law.", "Sinasabing ang nag-iisang bidder (na nanalo) ay ang Stagecraft International na nag-alok ng P1B sa ginanap na bidding noong Disyembre 1 ng nakalipas na taon o 45 araw bago ang commemorative launching ng Philippine chairmanship sa ASEAN sa Enero 15, 2017 sa Davao City.", "Gayunpaman, base sa EON ang kumpanyang lumahok sa inisyal na procurement process na inilahad diumano sa kontrata ng DBM-PS na \u201cgoods\u201d sa halip na \u201cservices\u201d na maituturing na paglabag sa government procurement law o Republic Act 9184.", "Dagdag pa ng EON nagpatupad diumano ang DBM ng \u201cunlawful\u201d, \u201cunreasonable\u201d at \u201crestrictive requirements\u201d kaya hindi nakalahok ang naturang kumpanya sa bidding.", "Sa liham na pinadala sa DBM-PS, hinirit ng EON sa gobyerno na ibasura ang \u201csole bid\u201d at magdeklara ng failure of bidding o itigil ang pag-a-award ng kontrata.", "Nagbigay naman ng paliwanag si Diokno sa usapin ng \u201cgoods\u201d imbes na \u201cservices\u201d na nakasaad sa kontrata.", "\u201cActually, it\u2019s a combination of goods plus technical, all right \u2014 goods plus technical,\u201d ani Diokno.", "Dinagdag pa ng opisyal na nagagahol na umano sila sa oras.", "\u201cSabi ni\u2026 Kasi we\u2019re running out of time already, napaka \u2014 ano na \u2018yung schedule eh. Ngayon na, mangyayari na \u2018yan ngayon eh,\u201d ayon pa kay Diokno."], "category": "National", "title": ["Hokus-pokus sa ASEAN hosting deal?"]},
{"content": ["Nababahala ang Department of Health (DOH) sa patuloy na pagdami ng bilang ng mga Filipino na nagiging positibo sa human immunodeficiency virus (HIV).", "Sinabi ni Health Secretary Paulyn Ubial na sa kasalukuyan ay nakapagtala ng 29 na bagong kaso bawat araw.", "\u201cIt\u2019s men having sex with men. About 82 percent. And 15-24 years old. Our cases getting younger. It used to be around 30-40 years old,\u201d sabi ni Ubial.", "Apela nito sa mga Filipino na dapat na magkaroon ng pagbabago sa pag-uusap sa sex at sexual orientation.", "Una nang sinabi ni Ubial na gagastusan ng pamahalaan ang pagbili ng condom sa halagang P50\u2013P100 milyon ngayong taon.", "Sa kasalukuyan ay may nakahanda nang 10 milyong condoms ang nakahanda para sa pagpapakalat sa mga tinukoy na pilot areas partikular sa mga high-risk areas ng Metro Manila, Calabarzon (Cavite, Laguna, Batangas, Rizal at Quezon) at Central Luzon.", "Sinabi ni Ubial na ipinanukala nito na ipakalat ang condoms sa mga eskuwelahan dahil pagtaas ng bilang ng HIV sa mga kabataan na may edad 15 hanggang 24-anyos."], "category": "National", "title": ["29 kada araw na sa HIV cases"]},
{"content": ["Gagamit\u2002na\u2002rin ng social media ang \u00adpamunuan ng Quiapo Church para matulu\u00adngan ang mga \u00addebotong hindi makakasabay sa milyun-milyong \u00addadalo sa Traslacion ng Itim na Nazareno sa kapistahan nito\u2002sa\u2002darating\u2002na \u00adEnero 9.", "Ayon kay Msgr. Hernando Coronel ng Minor Basilica of the Black Nazarene,\u2002susubukan nila ang lahat ng kanilang makakaya para maabot ang mga debotong nais maging bahagi ng prusisyon.", "Naisip nito na gamitin ang teknolohiya, partikular na ang live streaming gamit ang social networking site na Facebook para maabot ang mga debotong may sakit at hindi na kayang sumama sa Traslacion.", "Inihalintulad\u2002lang ito ni Coronel sa Sunday Masses na ipinapa\u00adlabas sa mga telebisyon at sinabing kung nais ta\u00adlaga ng isang may sakit na maging bahagi ng prusisyon, alam na ito agad ng Panginoon.", "Subalit \u00adaminado si Coronel na iba pa rin ang aktuwal o \u00adpisikal na\u2002pakikibahagi\u2002sa Traslacion,\u2002kasabay ng paghimok sa mga deboto na dumalo \u00adrito sa\u2002kabila\u2002ng\u2002mada\u00adling paraan na hatid ng teknolohiya."], "category": "National", "title": ["PISTA NG NAZARENO \u2018LIVE\u2019 SA FACEBOOK"]},
{"content": ["Sumakabilang-buhay na si dating Manila Ma\u00adyor Mel Lopez matapos atakehin sa puso.", "Ito ang kinumpirma ng mga kaanak ng 81-anyos at dating alkalde kung saan dakong alas-6:18 ng gabi, araw ng Linggo, nang bawian ng buhay habang nasa St. Luke\u2019s Medical Center sa Quezon City.", "Noong nakaraang buwan pa ng Disyembre naka-confine sa nasabing pagamutan si Lopez.", "Si Lopez ay naging alkalde ng lungsod mula taong 1986 hanggang 1992.", "Naging assemblyman din si Lopez sa Batasang Pambansa mula 1984 hanggang 1986.", "Ang kanyang labi ay ibuburol sa Heritage Park sa Taguig.", "Huwebes ng gabi ay dadalhin ang alkalde sa Sto. Ni\u00f1o Binondo Church sa Maynila at sa araw ng Biyernes ng umaga ay idadaan ang kanyang labi sa Manila City Hall bago muling ibalik sa Heritage Park.", "Ililibing ang dating alkalde sa Sabado ng umaga."], "category": "National", "title": ["Ex-Manila mayor, pumanaw"]},
{"content": ["Isang mapait na regalo ang hatid ng mga kumpanya ng langis sa publiko sa pagpasok ng taong 2017: oil price hike.", "Sa anunsyo kahapon ng Pilipinas Shell, halagang 70\u00a2 ang ipinatong nila sa presyo ng gasolina kada litro habang 60\u00a2 sa bawat litro ng diesel at 55\u00a2 sa kerosene. Umpisa ito kaninang alas-sais ng umaga.", "Sumunod na nag-anunsyo ng katulad na oil price adjustment ang Flying V, epektibo naman kaninang alas-12:01 ng hatinggabi.", "Ayon kay Ina Soriano, tagapagsalita ng Pilipinas Shell, ang ipinatupad na dagdag presyo ng mga kumpanya ng langis sa bansa ay dulot ng patuloy na paggalaw ng presyo nito sa pandaigdigang pamilihan."], "category": "National", "title": ["2017 SALUBONG! Plus 70\u00a2 sa gasolina"]},
{"content": ["\u201cI just want my country peaceful and develo\u00adping.\u201d", "Ito ang hangad ni Pa\u00adngulong Rodrigo Duterte para sa bansa ngayong 2017.", "Maliban sa mapayapa at maunlad na Pilipinas ay wala na umanong iba pang hinahangad para sa bansa si Pangulong Duterte.", "\u201cWala na akong iba pang ambisyon sa buhay ko,\u201d pagbibigay-diin ng Pangulo sa one-on-one interview ng ilang media organization bago ang pagpasok ng 2017 sa Malaca\u00f1ang.", "Anim na buwan matapos na maluklok bilang Pangulo ng bansa ay isa-isa ring tinalakay ng Pangulo ang ilan sa na\u00adging accomplishment ng kanyang administrasyon.", "Pero partikular na ibinidang muli ni PDU30 ay ang kanyang pagpapatuloy na kampanya laban sa iligal na droga na nagresulta aniya ng pagbaba ng bilang ng nangyayaring krimen gaya ng robbery at rape na epek\u00adto aniya ng maigting na kampanya ng pamahalaan sa illegal drugs.", "\u201cTingnan mo \u2018yung crime rate noon\u2026 Tingnan mo \u2018yung crime rate at tingnan mo ngayon. So what is my purpose? My purpose is really to give order,\u201d sabi pa ng Pa\u00adngulo sa panayam ng CNN \u00adPhilippines."], "category": "National", "title": ["Wish ni PDU30 sa 2017: Payapa, asensadong \u2018Pinas"]},
{"content": ["Ibinunyag ni Department\u2002of\u2002Justice\u2002(DOJ) Sec. Vitaliano Aguirre II na isang opisyal ng Philippine Navy ang nag-utos para patayin ang high profile inmate na si Jaybee Sebastian sa loob ng New Bilibid Prison (NBP) sa Muntinlupa City.", "Ito ang sinabi ni Agui\u00adrre\u2002base\u2002sa\u2002affidavit\u2002na ibinigay\u2002ni\u2002Edgar\u2002Cinco, na isa ring detainee kung saan inutusan umano ito ng isang navy officer na saksakin si Sebastian\u2002nang\u2002maganap\u2002ang riot noong nakalipas na Setyembre\u2002sa\u2002Building 14 ng NBP.", "Si Cinco ay kasama sa\u2002naganap\u2002na\u2002riot\u2002sa NBP kung saan isa ang nasawi.", "Inihayag\u2002ni\u2002Aguirre na kasama rin sa pahayag ni Cinco ang pagkakaugnay umano nina Senadora Leila de Lima at Antonio Trillanes IV sa pagbabanta sa buhay ni Sebastian.", "Sa kasalukuyan aniya ay patuloy ang beripikasyon na isinasagawa ng DOJ hinggil sa mga inilahad ng detainee na sangkot din ang mga ito sa riot sa NBP.", "Ngunit\u2002aminado\u2002naman\u2002si\u2002Aguirre\u2002na\u2002mahirap\u2002pang\u2002isulong\u2002ang kaso laban kina De Lima at Trillanes kaugnay sa mga pagbabanta dahil wala\u2002pang\u2002malinaw\u2002na impormasyon\u2002kaugnay dito."], "category": "National", "title": ["Navy officer inginuso sa tangkang pagpatay kay Sebastian"]},
{"content": ["Sinimulan na ngayong araw ng Quiapo Church ang araw-araw na pagsasagawa ng briefing para sa nalalapit na traslacion sa Itim na Nazareno sa Lunes, Enero 9.", "At ngayong taon ang tema ng traslacion ay \u201cPag-ibig ang Buklod ng Ganap na Pagkakaisa\u201d.", "Kasabay nito ay inilabas na rin ng Quiapo Church ang opisyal na logo para sa traslacion.", "Nanawagan naman si Fr. Doug Badong, Parochial Vicar ng Quiapo Church sa mga deboto na ihanda ang kanilang mga sarili, physically, emotionally at spiritually para sa nasabing prusisyon na inaasahang aabutin ng mahabang oras.", "Maliban sa Quiapo, Maynila na taun-taon ay dinarayo ng milyun-milyong mga deboto may isasagawa ring traslacion sa Tagum City at Cagayan de Oro City.", "Naghahanda na rin ang Manila Police District (MPD) at National Capital Region Police Office (NCRPO) sa pagbabantay sa gagawing traslacion upang masigurong walang magaganap na krimen o anumang kaguluhan.", "Sinasabing nasa 2,000 pulis ang ipapakalat sa daraanan ng traslacion."], "category": "National", "title": ["Todo handa na sa Pista ng Nazareno"]},
{"content": ["Mistulang isang naghihingalo na gagapang sa Senado ang panukala sa pagbabalik ng parusang kamatayan kahit na ito ang wish ni Pangulong Rodrigo Duterte.", "Ayon ito kay Senate majority leader Vicente \u2018Tito\u2019 Sotto III, ang taga\u00adpagtimon ng mga panukalang batas na bibigyan ng prayoridad at ibaba\u00adlagaong, isa ang death penalty bill na magiging bida sa pagbabalik ng sesyon ng Senado sa Enero 16.", "Pero hindi nakakasi\u00adguro si Sotto kung mabilis na aaprubahan ng Senado ang panukala dahil sa inaasahang mahabang debate tungkol dito.", "\u201cPriority sa debate, ewan ko sa passage,\u201d ayon sa senador na kila\u00adlang pro-life advocate.", "\u201cDaming debate kasi,\u201d dagdag pa niya.", "Hindi pa nakaka-first base sa Senado ang mga panukala sa pagbabalik ng parusang kamatayan dahil sa wala pang pormal na public hearing ang Senate committee on justice and human rights.", "Samantala, magsasanib puwersa na ang mga grupong kontra sa pagbabalik ng parusang kamatayan sa bansa habang naghahanda na ang Kong\u00adreso para pagdebatehan ang nasabing panukala sa plenaryo pagbalik ng mga ito sa trabaho sa ikatlong linggo ng buwang kasalukuyan.", "Ito ang napag-alaman sa lider ng legitimate minority sa Mababang Kapulungan ng Kongreso na si Albay Rep. Edcel Lagman, na handa umano ang kanilang grupo na makipagbakbakan hanggang maitapon sa basurahan ng Kongreso ang nasabing panukala.", "Sinabi ng mambabatas na paiigtingin pa ng nagsanib puwersang grupo na kinabibilangan ng Simbahang Katoliko, civil society, mga estudyante, mga pro-life, religious ministries at iba pa, ang kanilang kampanya laban sa panukala.", "\u201cThe widening coalition of legislators, religious ministers both from the Catholic Church and other religious denominations, civil society and non-governmental organization networks, college students and youth opposing the revival of the death penalty has vowed to intensify its campaign inside and outside of Congress,\u201d ani Lagman."], "category": "National", "title": ["Balik-bitay na pet bill ni PDU30, gagapang"]},
{"content": ["Umabot na sa 18 ang patay mula sa gumuhong minahan ng uling sa Godda, silangang bahagi ng India nito lamang Disyembre 29.", "Nasa 23 ang mga minero at ilang dosenang sasakyan ang natabunan nang gumuho ang aabot sa 250 metro ng Lalmatia open-pit mine nang\u00a0papalabas na sana ang mga trabahador mula sa lugar.", "Samantala, dalawa naman ang na-recover noong Enero 1.", "Ang mina ay pag-aari ng Eastern Coalfields Limited \u2013 isang subsidiary ng Coal India, ang pinakamalaking coal miner sa mundo."], "category": "National", "title": ["18 patay sa gumuhong coal mine sa India"]},
{"content": ["Inilatag ni Pangulong Rodrigo Duterte ang posibilidad na drug money ang nasa likod ng ilang bombings at maliliit na mala-tero\u00adrismong atake sa bansa.", "Sa isang one-on-one interview ng himpilan ng TV network na GMA 7, tinawag nitong isang seryosong problema ang posibleng pagpopondo diumano ng illegal drug syndicates sa paghahasik ng karahasan sa bansa.", "\u201c\u2026we have a serious problem because we believe now na itong bago, there are pocket of troubles all over the country, nasaan sila. And they\u2019re fueling the terrorism sa drugs,\u201d anang Pangulo.", "Ang koneksyon ng sindikato ng iligal na droga at terorismo ay natuklasan, ayon kay Pa\u00adngulong Duterte, matapos ang isinagawang raid kamakailan sa Mindanao.", "\u201cIyong nakuha na\u00adming kampo, there was this big laboratory. May laboratory talaga sa droga and it was a camp. That\u2019s why I ordered a full-scale operation there because we cannot keep on losing territories there,\u201d paghahayag ng Pangulo sa pa\u00adnayam ng GMA News TV.", "Sinabi pa ng Pangulo na kinubkob ng hindi nakikilalang grupo ang munisipyo.", "\u201cKukunin na \u2018yung isang munisipyo and they occupy it for so many days. Sabi ko sa security forces, this is really unacceptable to us and we have to do something about it,\u201d sabi pa ng Pangulo.", "Pero sa social media, ilang netizens ang nagpahayag ng pangamba na tila \u201cstaged\u201d o drawing ang ilang insidente ng karahasan, pati na ang pagkakakuha kamakailan ng bomba malapit sa US Embassy, upang ikondisyon ang isip ng tao na magulo ang sitwasyon sa bansa at kumbinsihin ang publiko na kailangang magdeklara ng Martial Law.", "Ilang ulit nang itinanggi ng Malaca\u00f1ang ang ganitong senaryo at paulit-ulit na ring sinabi na wala ito sa radar ng administrasyong Duterte.", "Gayunpaman, kamakailan ay inilutang mismo ng Pangulo ang kanyang kagustuhan na baguhin ang Saligang Batas para mawalan ng \u2018sey\u2019 o kapangyarihan ang Korte Suprema at Kongreso na barahin ang Martial Law kung sakaling kailanganin itong muli ng bansa."], "category": "National", "title": ["DRUG MONEY SA BOMBINGS"]},
{"content": ["ZAMBOANGA\u2002CITY\u2002\u2014\u2002Sinibak sa puwesto ang hepe ng pulisya sa Pagadian City sa Zamboanga del Sur matapos nitong labagin ang kautusan ni Phili\u00adppine National Police (PNP) Chief Ronald dela Rosa na huwag bubusalan ng masking tape ang mga baril ng lahat ng parak sa bansa.", "Agad na pinalitan ni Supt. Kiram Jimlani si Sr. Supt. Sofronio Ecaldre na pansamantalang itinapon sa Zamboanga del Sur provincial police office.", "Si Jimlani ang dating deputy provincial director for operations at hepe ng intelligence division. Hindi naman nagbigay ng pahayag sa media si Ecaldre ukol sa pagkakasibak sa kanya.", "Ipinag-utos umano ni Ecaldre ang pagbubusal sa mga baril ng lahat ng parak sa Pagadian City sa kabila ng utos ni Dela Rosa.", "Sinabi ni Dela Rosa na ang pagla\u00adlagay ng masking tape sa mga dulo ng baril ay nagpapahiwatig ng kawalan ng tiwala sa mga ito."], "category": "National", "title": ["Sumuway kay Bato, Pagadian chief sibak"]},
{"content": ["Bagama\u2019t \u00adkararating lang noong Lunes, mas nauna pa ang tulong \u00admula sa tanggapan ni Vice Pre\u00adsident Leni Robredo sa mga biktima ng bagyo sa Bicol, kesa sa \u00adnational government.", "Inumpisahan\u2002na\u2002ni Robredo ang pag-ikot sa mga barangay sa Camarines Sur kahapon kung saan kabilang ang Barangay Ocampo sa kanyang nilibot at nadismaya ito dahil sa bagal umano ng pagtulong sa mga biktima ng bagyong Nina.", "\u201cSa tingin ko medyo mabagal, mabagal iyong galaw. Halimbawa \u00addito (Barangay\u2002Ocampo), isang barangay pa lang napupuntahan ko dito, pero iyong reklamo ni Kap, na iyong galing pa lang sa amin na tulong ang dumating,\u201d ani Robredo.", "\u201cTapos\u2002parang\u2002all over kahit sa mga major\u2002roads,\u2002nakatumba ang mga poste. Tingin ko kaila\u00adngan tulungan kung paano mapapabilis \u00adkasi medyo unusual ito na 8 days after hindi pa nga 50% iyong nababalik na kur\u00adyente,\u201d dagdag pa ng Bise Presidente.", "Habang\u2002nasa \u00adAmerika,\u2002nagsagawa ng relief \u00adoperations ang mga \u00adtauhan ni Robredo sa \u00adBicol na siyang unang \u00adnatanggap ng mga biktima ng bagyong tumama sa nasabing rehiyon noong Disyembre 25.", "Hindi\u2002lingid\u2002sa \u00adkaalaman ni \u00adRobredo na \u00adbinakbakan\u2002siya\u2002\u00addahil nasa bakasyon ito sa Amerika\u2002habang\u2002sinasalanta ng bagyo ang kanyang mga kababa\u00adyan sa Bicol noong Pasko."], "category": "National", "title": ["VP Leni unang sumaklolo sa Nina victims"]},
{"content": ["Isang overseas Filipino worker (OFW) na nagbabakasyon sa bansang Turkey ang \u00adnaging saksi at nagkuwento sa nangyaring walang habas na pamamaril ng isang lalaki sa isang night club na ikinasawi ng 39-katao noong bisperas ng Bagong Taon.", "Ayon sa ulat, nasaksihan ng Filipinong si Lito German, 47-anyos, na nagtatrabaho sa Saudi Arabia at nagbabakasyon lamang sa Istanbul kasama ang asawa at anak nito ang nangyaring trahedya sa Reina club.", "\u201cWe were about 100 meters away and \u00adstarted seeing people fleeing towards us. Most were very well dressed, though many were barefoot and looking shaken and scared,\u201d sabi ni German.", "\u201cWe were actually meant to go to another club, but we didn\u2019t want to be in a very big place due to security issues, and we found Reina by googling Istanbul\u2019s best night club. We thought the most expensive club would have better security,\u201d dagdag pa nito.", "Samantala, inako na ng Islamic State group ang nangyaring pag-atake sa sikat na Istanbul nightclub.", "Base\u2002sa\u2002\u00adpahayag na inilabas sa \u00adAamaq News Agency ng IS, \u00adisinagawa ito ng kanilang \u00adbayaning sundalo \u00adlaban sa\u2002mga\u2002Kristiyanong \u00adipinagdiriwang\u2002ang kanilang \u00ad\u201cpagan feast\u201d.", "Dagdag pa dito, ang pamamaril\u2002ng\u2002suspek gamit ang isang automatic rifle at paghahagis ng mga granada, ay isang paghihiganti para sa relihiyon ng Diyos at bilang tugon sa kautusan ni IS leader Abu Bakr al-Baghdadi.", "Inilarawan\u2002din\u2002ng grupo ang Turkey bilang \u201cservant of the cross,\u201d at nagpahiwatig na isa itong paghihiganti sa opensiba ng Turkish military laban sa Islamic Group sa \u00adSyria at Iraq."], "category": "National", "title": ["Pinoy ikinuwento ang nightclub attack sa Turkey"]},
{"content": ["Umaabot sa P8 trillion hanggang P9 trillion ang halagang gugugulin ng pamahalaan para sa pampublikong imprastruktura, ayon kay Department of Budget and Management (DBM) Secretary Benjamin Diokno.", "\u201cSo I reckon that we should be spending something like 8 to 9 trillion pesos, for public infrastructure. His is over and above what we are spending for PPP projects, okay? So we know that\u2019s consistent with the President\u2019s build, build, build, okay?\u201d sabi ni Diokno sa press briefing sa Malakanyang kahapon.", "Binanggit ng kalihim na hindi katulad ng mga dati nitong tour of duties sa DBM kung saan nakatanghod lamang siya sa kanyang lamesa at naghihintay ng budget request, sa ngayon aniya ay aktibo siyang nag-iisip ng magagandang proyekto na mapapakinabangan sa iba\u2019t ibang panig ng bansa."], "category": "National", "title": ["Luzon-Mindanao road gagastusan ng P9 trillion"]},
{"content": ["Itinakda ni outgoing US President Barack Obama sa Enero 10 ang farewell address nito sa kanyang hometown sa Chicago.", "Sa ulat ng CNN, sinabi ni Obama na susubaybayan pa rin nito ang mga pangyayari sa Amerika bagama\u2019t patapos na ang kanyang termino.", "Ikinokonsidera nito ang pagsasalita tungkol sa anumang isyu sa hinaharap pero titimbangin pa ang mga ito.", "Ito ay upang pasalamatan ang mga tumulong sa loob ng walong taong panunungkulan nito para magkaroon ng pagbabago sa Amerika.", "\u201cI\u2019m thinking about them as a chance to say thank you for this amazing journey, to celebrate the ways you\u2019ve changed this country for the better these past eight years, and to offer some thoughts on where we all go from here,\u201d ani Obama.", "Alinsunod din aniya ito kay George Washington, na nagbigay din ng farewell address sa mamamayan ng Estados Unidos mahigit 220 taon na ang nakakaraan.", "Si George W. Bush ay nagkaroon din ng farewell address noong 2009 sa White House."], "category": "National", "title": ["Farewell ni Obama sa Enero 10"]},
{"content": ["Ibinida ng \u00adpamunuan ng Philippine National Police (PNP) na umabot na sa isang milyon ang bilang ng mga sumukong drug suspects sa patuloy na pinaigting na kam\u00adpanya ng pamahalaan laban sa paglaganap ng iligal na droga sa bansa.", "Nakapaloob sa \u00addatos ng PNP, nasa 74,944 na ang sumukong drug pushers habang 936,186 naman na ang sumukong drug users.", "Sinabi ni PNP chief Director General \u00adRonald dela Rosa na umaasa pa sila na sa pagpasok ng 2017 ay mas lalo pang mapapalakas ang kam\u00adpanya kontra iligal na droga at magiging drug free na ang bansa.", "\u201cMalakas ang kumpiyansa ko na masasawata na natin ang operasyon ng iligal na droga sa bansa at iyan ay sa pagtutulungan ng bawat isa, sa koope\u00adrasyon ng publiko sa mga nagpapairal ng batas gaya naming mga pulis,\u201d positibong pahayag ni Dela Rosa."], "category": "National", "title": ["Sumukong drug suspects nasa 1 milyon na"]},
{"content": ["Iniulat ng Department of Labor and Employment (DOLE) na may panibagong bilang ng mga Filipina nurses ang nakapasa sa pagsusulit sa ilalim ng Triple Win Project para makuwalipika bilang Qualified Nurses (Gesundheits-und Krankenpflegerin) sa Frankfurt, Germany.", "Ayon kay Labor Secretary Silvestre H. Bello III, ang 11 Filipina nurses ay maaari nang makapagtrabaho sa Germany kung saan makakasama ng mga ito ang nauna nang Pinay nurses na nakapasa sa Recognition Examination sa ilalim ng Triple Win Project.", "Sa kasalukuyan ay aabot na sa 66 Pinay nurses ang nagtatrabaho sa iba\u2019t ibang ospital sa nasabing bansa.", "Kinikala ni Bello ang mga nakapasa sa pagsusulit na sina Homer Aliling; Jane Anonuevo; April Diaz; Lizette Gutiza; Krischelle Fenequito; Elizabeth Salomon; Virtue Solis; Reza Canoy; Jo-Ann Zaparilla, Joey Maniaol, at Georgina Musa."], "category": "National", "title": ["11 Pinoy nurse pasok sa Germany"]},
{"content": ["Kalaboso ang isang trike\u2002driver\u2002matapos mag-amok at manghataw ng samurai na ikinasugat ng apat katao sa Kalibo, Aklan.", "Inihahanda na ngayon ang kasong isasampa laban sa suspek na si Jonel Renacido, 44, residente ng Poblacion Malinao at pansamantalang naninirahan sa Oyo Torong St. Kalibo.", "Dinakip si Renacido matapos masugatan ang apat na biktimang sina Leander Ylanan, 28; Mark Roland Inaudito, 28; Robin Inaudito; at Bobby Francisco, pa\u00adwang mga residente ng naturang lugar.", "Sa report ng Aklan Police, nagmamaneho ng kanyang tricycle ang suspek habang lasing umano, nang madaanan nito ang mga biktima na nakatambay sa Purok 4, C. Laserna St. Kalibo. Inihinto ng suspek ang tricycle at lumapit ito sa mga biktima na armado ng samurai.", "Matapos\u2002sumigaw, isa-isa nang hinataw ng samurai ng suspek ang mga biktima na nagtamo ng mga malalalim na sugat sa katawan at mukha.", "Sa ngayon ay inaalam pa ng pulisya ang motibo ng krimen."], "category": "National", "title": ["4 katao sinamurai ng trike driver"]},
{"content": ["Patay ang isang mag-ama na magkaangkas sa motorsiklo\u2002makaraang maaksidente sa National Highway, Brgy. Banca-Banca, Victoria, Laguna kamakalawa ng hapon.", "Kinilala ang mga nasawi na sina Albet Lagat, 28-anyos at ang siyam na taong gulang nitong anak na si Zarinna Dinniz Lagat, kapwa residente ng Barangay Padre Burgos, sa bayan ng Siniloan.", "Ayon sa asawa ng biktima na si Maryju Lagat, bago umano naganap ang aksidente, magkakaangkas silang mag-anak kasama pa ang apat na buwang sanggol sa nasabing motorsiklo.", "Galing umano sila at dumalaw sa kanilang kamag-anak sa Victoria kung saan napainom ang kanyang mister.", "Subalit nang nasa daan na sila pauwi sa Siniloan, napag-alaman nila na naiwan ang kanilang cellphone sa bahay ng kanilang kaanak nagbunsod upang bumalik ang mag-ama at bumaba muna silang mag-ina. Dahil sa kalasingan natumba ang motorsiklo at nag dulot ng grabeng pinsala sa mag-ama."], "category": "National", "title": ["Mag-ama patay sa motorsiklo"]},
{"content": ["Binuksan ng Philippine Airlines (PAL) ang bagong ruta na mula Clark patungong Incheon (South Korea) simula pa noong bagong taon, Enero 1, 2017.", "Ang mga pasahero mula sa Central at Northern Luzon na patungong Incheon ay hindi na dadaan sa Metro Manila at araw-araw ang magiging biyahe gamit ang 199-seater Airbus A321 Jet8.", "Noong nakaraang December 16, inumpisahan din ng PAL ang operasyon nito ang rutang Clark International Airport (CIA) sa Pampanga patungo sa Caticlan airport gamit ang Q400 turboprop aircraft.", "Ang Clark-Incheon ang pinakaunang PAL international route mula sa Clark na kung saan ang mga biyahero turista na darating sa Clark na mula sa Incheon ay makikita ang magagandang atraksiyon sa Central at Northern Luzon.", "\u201cWe will operate more flights outside of Manila not just to decongest the NAIA but mainly to offer convenience to passengers who need not travel to Manila for their desired flights,\u201d anang PAL President Jaime J. Bautista."], "category": "National", "title": ["Bagong ruta pa-SoKor"]},
{"content": ["Naglunsad ng manhunt operation ang National Capital Region Police Office (NCRPO) laban sa lalaking nagpapu\u00adtok\u2002ng\u2002baril\u2002noong Bagong Taon sa Malabon na tumama sa bunbunan ng 15-anyos na dalagita.", "Ayon kay NCRPO chief\u2002Director\u2002Oscar \u00adAlbayalde, may nakalap na silang impormasyon hinggil sa pagkakakilanlan ng naturang shooter.", "Ang suspek na umano\u2019y kapitbahay ng biktimang si Emilene \u00adVillanueva, ay posible nang \u00adsampahan ng kasong homicide at \u00adattempted murder.", "Ayon kay Albayalde, target sana ng suspek na barilin ang isa pa nitong kapitbahay na kanyang matagal nang nakaalitan, pero hindi raw ito ang tinamaan ng bala.", "Sa kasalukuyan ay nasa Jose Reyes Memorial Medical Center sa Manila pa rin naka-confine si Villanueva na hanggang ngayon ay nasa \u2018deep \u00adcoma\u2019 pa.", "Nauna nang inanunsyo ng Department of Health na si Villanueva raw ay biktima ng ligaw na bala.", "Pero ayon kay Alba\u00adyalde, classified bilang \u2018shooting incident\u2019 ang kaso ni Villanueva batay na rin sa mga pahayag ng mga witnesses sa pangyayari.", "Kinontra ni DOH Sec. Paulyn Ubial ang ulat ng Malabon City Police at Philippine National Police na mula sa magkaaway na pamilya ang ugat ng pagkakabaril sa isang dalagita at hindi mula sa isang stray bullet.", "Ito ang giit ng kalihim kung saan pinaninindigan nito na biktima ng stray bullet at hindi \u00admula sa indiscriminate firing ang nangyari."], "category": "National", "title": ["Manhunt na sa Malabon shooter"]},
{"content": ["Nangangailangan ang Ministry of Health ng Saudi Arabia ng 150 female dental assistants, ayon sa Philippine Overseas Employment Administration (POEA).", "Ang mga aplikante ay kinakailangang mga kababaihan, hindi lalagpas sa 40-anyos at nagtapos ng Doctor of Dental Medicine at board license.", "Sinumang interesadong aplikante ay kinakailangang may tatlong taong kasanayan sa nasabing trabaho at magrehistro online sa www.eregister.poea.gov.ph.", "Inaalok ng Ministry of Health ang basic salary sa sinumang matatanggap sa trabaho ng 4110 Saudi Riyals, libreng pagkain at tirahan gayundin bibigyan din ng annual leave na babayaran at free round trip ticket.", "Ang mga interesado ay dapat na personal na isumite ang resume na may job description, school credentials, employment certificates, kopya ng pasaporte at dalawang piraso ng 2\u00d72 litrato at nakalagay sa isang folder na may nakasulat na \u201cMinistry of Health (MOH)\u201d sa\u00a0 Manpower Registry Division, Window T, Ground Floor, Blas F. Ople Bldg. Ortigas Avenue corner EDSA, Mandaluyong City.", "Nag-abiso rin ang POEA na dapat magsumite ang mga aplikante ng orihinal na dokumento para sa authentication ng written information bago ipadala kanilang magiging employer."], "category": "National", "title": ["150 dental assistants, wanted sa Saudi"]},
{"content": ["Isang sunog ang sumiklab sa isang compound kung saan nakagarahe ang ilang mga mamahaling sasakyan sa Lungsod ng Quezon kahapon ng umaga.", "Sa ulat ng Quezon City-Bureau of Fire Protection (BFP), alas-nuwebe ng umaga nang mag-umpisa ang apoy sa isang kubo sa loob ng compound kung saan nakagarahe ang mga pinauupahang sasakyan ng isang Dr. Nelson Patron sa Don Armando St., Don Antonio Heights, Brgy. Holy Spirit, QC.", "Mabilis na kumalat ang apoy dahil na rin sa gawa sa light materials ang kubo at kipot ng daanan sa compound.", "Nasa pitong sasakyang pagmamay-ari ni Patron ang nasunog kabilang ang 2 Ford Expedition, 2 Mercedes Benz, isang Starex, Otis at Mitsubishi Lancer.", "Alas-10:00 pasado na nang maapula ang apoy, tinatayang nasa P2.2 milyong halaga ng mga sasakyan bukod pa sa nadamay na mga ari-arian ang natupok.", "Sa ngayon ay patuloy sa pagsasagawa ng imbestigasyon ng mga awtoridad."], "category": "National", "title": ["7 luxury cars natupok"]},
{"content": ["Umabot na sa 524 ang kabuuang bilang ng mga naging biktima ng papu\u00adtok sa nakaraang New Year\u2019s Day.", "Ayon kay Department of Health (DOH) Asec. \u00adEric Tayag, 521 sa mga biktima ay naputukan at tatlo ang nakalunok ng firecrackers.", "Sa nasabing datos, 426 ay pawang mga lala\u00adki o 82 porsyento.", "Karamihan sa mga naputukan ay \u00adnanggaling sa Metro Manila, na umaabot sa 297.", "Tinukoy\u2002naman\u2002na pangunahing uri ng paputok na nakapaminsala sa 177 biktima ay ang Piccolo.", "Nasa 98 ang napinsala sa mata o 19 percent ng kabuuang bilang ng firecracker related injuries.", "Sa kabila nito, mas mababa pa rin ang nasa\u00adbing bilang kung ihahambing sa 874 na biktima noong nakaraang pagsalubong sa Bagong Taon.", "Karamihan pa rin sa mga biktima ay pawang mga bata na gumagamit ng piccolo.", "Apela pa ng DOH sa taumbayan na umiwas na sa paggamit ng firecrackers\u2002upang\u2002mabawasan ang mga napipinsala \u00adnito."], "category": "National", "title": ["DOH: Paputok victims nasa 524 na"]},
{"content": ["\u201cLagdaan n\u2019yo na po ang ipinasang resolusyon ng SSS.\u201d", "Ito ang panawagan kahapon ni Bayan Muna partylist Rep. Carlos Zarate kay Pangulong Rodrigo Duterte ukol sa resolusyon ng Social Security System (SSS) na magtataas sa pensyon ng mga SSS members.", "Sa isang panayam kay Zarate kahapon, unang araw ng Enero inaasahan ng mga SSS pensioners na madagdagan ng P1,000 ang kanilang buwanang pensyon subalit hindi pa ito nalalagdaan ni Duterte.", "Base sa resolusyon aniya ng SSS, bibigyan ng P1,000 ang mga SSS pensioners ngayong Enero 2017 at ang ikalawang P1,000 ay sa 2022.", "Sinabi ng mambabatas na walang dahilan para muling ibitin ang dagdag pensyon na ito ng mga SSS pensioners dahil kung pagbabasehan ang statement umano ng ahensya, magtatagal ang buhay ng pension fund na ito hanggang taong 2032 kung ibibigay ang P1,000 na dagdag sa pensyon ng may dalawang milyong pensyonado.", "Paliwanag naman kahapon ng Malaca\u00f1ang, naghahanap pa umano ng remedyo ang Pangulo para masigurong balanse at walang madedehado sa pagpapatupad ng biniyak na P2,000 pension hike.", "Ayon kay Communications Sec. Martin Andanar, inaaral pa ng Pangulo ang isinumiteng rekomendasyon sa kanya ng tatlong economic managers na nagbabala na maaaring mabangkarote ang SSS sa loob ng 10-taon kung ibibigay ang pension hike nang walang gagawing remedyo.", "Mula sa Senado, isang panukala naman ang iminungkahi ni Senate majority leader Vicente \u2018Tito\u2019 Sotto sa Pangulo bilang alternatibong paraan para huwag madismaya ang mga lolo at lola na umaasa na sa dagdag na P1,000 sa kanilang pensyon ngayong Enero pero hindi rin mapupuruhan ang SSS fund.", "Hindi umano dapat across-the-board ang pension hike dahil iyong malalaki na ang buwanang pensyon ay hindi naman umano nangangailangan ng umento.", "\u201cLahat ng more than 3K a month ang pension ay hindi kasali (sa pension hike),\u201d ani Sotto."], "category": "National", "title": ["Pirmahan na ang SSS pension hike, please!"]},
{"content": ["Umaasa si Pangulong Rodrigo Duterte na tutuparin ng China ang ipinangakong pagtulong sa proyektong imprastruktura ng bansa ngayong taon.", "Matatandaang nangako ang China sa Pilipinas na tutulong sa pag-develop ng bansa sa pamamagitan ng pagtulong sa mga isasakatuparang infrastructure projects nang bumisita ang Pangulo sa Beijing nu\u2019ng nakaraang taon.", "Ito ay upang maresolba ng bansa ang matinding problema sa trapiko na ang sanhi ay ang kakulangan ng pondo ng pamahalaan na tustusan ang mga proyektong imprastruktura.", "\u201cIt could be a railway, it could be a new highway there somewhere, eleva\u00adted or underground,\u201d tugon ng Pangulo sa interview ng PTV 4 kaugnay sa mga isasakatuparang proyekto ngayong taon.", "Inilahad din ng Pa\u00adngulo na ikinukunsidera ng gobyerno bilang \u201cdraconian measures\u201d ang paglimita ng papasok na mga sasakyan at pagsasaayos sa pagpapatakbo ng LRT at MRT.", "Pinaplano ring ipatupad ng gobyerno, ayon kay Pangulong Duterte, ang pag-regulate sa pag-iisyu ng lisensya at permit sa produksyon ng mga sasakyan upang makabawas sa mabigat na daloy ng trapiko."], "category": "National", "title": ["China promise pinanghahawakan ni PDU30 sa infra, traffic formula"]},
{"content": ["Ipinamamadali ng administrasyong Duterte ang pagpapatibay ng tax reform package bill upang sa gayon ay maipairal na ang dagdag buwis simula Hulyo 2017.", "Ito ang kagustuhan ng Department of Finance (DOF) base sa isinumite nilang revised tax reform package bill sa Senado at sa tingin naman ni Senate Majority Leader Vicente \u2018Tito\u2019 Sotto III ay kayang abutin ang target date.", "\u201c\u2019Yun kaya,\u201d pagtiyak ni Sotto.", "Isa sa target ng DOF ay ang pagtataas ng excise tax sa produktong petrolyo upang sa gayon ay makatulong daw ito sa pagbawas ng problema ng trapik at polusyon sa Metro Manila.", "\u201cIncrease excise tax rates on all petroleum products to address negative externalities brought about by congestion and pollution,\u201d ayon sa panukala."], "category": "National", "title": ["Taas-buwis namumuro sa Hulyo"]},
{"content": ["Bagama\u2019t\u2002sisimulan na ng Mababang Kapulungan ng Kongreso ang debate\u2002sa\u2002emergency power sa susunod na buwan, Pebrero, hindi pa rin magarantiya ng chairman ng House committee on transportation na maiibsan ang problema sa trapik lalo na sa Metro Manila ngayong taon.", "Sa isang panayam kay Catanduanes Rep. Cesar Sarmiento, chairman ng nasabing komite, inamin nito na kahit maipasa ang nasabing panukala ay hindi ito garantiya na luluwag ang mga kalsada sa trapiko dahil walang pondong nakalaan para sa mga proyektong tutugon sa nasabing problema.", "\u201cSa ngayon, wala ta\u00adyong pondong nakalaan para sa mga proyekto na magtutugon sa problema,\u201d ani Sarmiento dahil umiiral na 2017 national budget at hindi naihabol ang mga proyektong gagawin sana aniya ng Department of Transportation (DOTr) para maresolba ang problema sa trapiko.", "Ihinalimbawa\u2002ni Sarmiento ang proyektong paglilipatan sana ani\u00adya sa mga terminal ng bus sa kahabaan ng EDSA lalo na sa Cubao area, na walang nakalaang pondo dahil hindi pa malaman kung saan ililipat ang terminal.", "Ang tanging magagawa lamang umano ng chief of traffic crisis mana\u00adger sakaling maipasa ang emergency power\u00ad ay pag-isahin ang mga traffic ordinance ng lahat ng Local Government Units (LGUs)."], "category": "National", "title": ["2017 traffic titindi pa!"]},
{"content": ["Kasabay ng pagsalubong ng Bagong Taon, umakyat na sa tatlo ang kumpirmadong biktima ng ligaw na bala sa Metro Manila.", "Ito ang malungkot na kinumpirma ni National Capital Region Police Office director Chief Supt. Oscar Albayalde batay na rin sa kanilang inisyal na pagtala sa nakalipas na magdamag.", "Aniya, masuwerteng buhay pa rin naman daw ang mga biktima ng stray bullets.", "Dagdag pa ni Alba\u00adyalde, kung tutuusin mas mababa pa rin umano ang bilang ng mga biktima ng ligaw na bala sa pagsalubong sa taong 2017 kung ikukumpara sa 11 na naitala noong sinalubong naman ang taong 2016.", "Aminado si Albayalde na mahirap ang gagawing imbestigasyon sa mga kasong ito.", "Makakatulong aniya sa kanilang gagawing pagsisiyasat ang mga \u2018eyewitnesses\u2019 na kanya ring hinimok na maki\u00adpagtulungan sa awtoridad.", "Nakatakda ring isa\u00adilalim sa pagsusuri ang marerekober na bala upang matukoy kung saan ito nanggaling o posibleng makapagbigay ng lead.", "Una nang nagbanta si PNP chief Dir. Gen. Ronald dela Rosa na masisibak ang hepe o station commander sa lugar kung hindi maresolba sa loob ng 24-oras kung sino ang suspek."], "category": "National", "title": ["Biktima pa ng stray bullets"]},
{"content": ["Umakyat sa may 27 katao ang nasawi, habang 57 naman ang sugatan sa naganap na pagsabog ng bomba sa sentro ng Baghdad, Iraq.", "Sa ulat ng pulisya, ang nasabing pagsabog ay kagagawan ng dalawang suicide bombers.", "Nalaman na \u00adnagpunta umano ng dalawang \u00adsuspek ang isang lugar malapit sa car spare parts shops sa Al Sinak market.", "Nabatid na ang \u00adunang pagsabog ay naganap sa entrance ng palengke \u00adhabang ang ikalawang insidente ay naganap sa loob mismo ng pamilihan.", "Inako ng Islamic State of Iraq and the Levant group (ISIL na kilala ring ISIS) na sila ang \u00adresponsable sa pag-atake base sa post ng mga \u00adterorista sa Amaq website."], "category": "National", "title": ["27 nasawi sa pag-atake sa Iraq\u00a0"]},
{"content": ["Agaw-buhay ngayon ang isang dalagita matapos na tamaan ng ligaw na bala habang masa\u00adyang hinihintay ang pagpasok ng taong 2017 at nanonood ng fireworks sa labas ng kanilang bahay sa Malabon City mag-hahatinggabi kahapon.", "Sa ulat ng Northern Police District partikular na ni PS/Supt. Roberto Fajardo, ganap na alas-11:50 ng gabi nang maganap ang insidente sa kalsada lamang malapit sa bahay ng biktimang nakilalang si Emily Villa\u00adnueva, 15-anyos ng Brgy. San Agustin ng nasabi ring lungsod.", "Kasalukuyan umano noong naghihintay mag alas-12:00 impunto ng hatinggabi ang biktima habang nanunuod ng fireworks nang tamaan ng ligaw na bala sa kanyang ulo. Nagulat na lamang umano ang kanyang mga kaibigan at ibang kaanak na kasama ng biktima nang matumba ito at may dugo na ang ulo.", "Agad namang naisugod sa\u00a0Jose Reyes Memorial Medical Center ang biktima na kasalukuyan na noong nilalapatan ng lunas bago pa maipagbigay-alam sa kanyang mga magulang ang nangyari na mabilis ding napasugod sa nasabing pagamutan.", "Mabilis namang nagsagawa ng paggalugad sa barangay at karatig nito ang mga tauhan ng Northern Police District ngunit bigo silang matunton kung sinong nagpa\u00adputok ng baril.", "Bagama\u2019t sumailalim na sa operasyon ang biktima ay hindi pa rin tinatanggal ang bala sa loob ng ulo nito dahil sa tumagos umano ito sa kanyang bungo.", "Hindi umano basta-basta matatanggal ang nasabing bala habang may pamamaga pa sa utak ng dalagita, dahil kapag tinanggal umano ito ng namamaga pa ang parte ng utak na naapektuhan ay posible umanong ikamatay ito ng biktima.", "Tumama umano ang bala sa left frontal portion ng ulo ng dalagita at tumagos sa kanyang bungo saka na-trap sa likod ng ulo nito.", "Sa kaso ng biktima, base na rin sa ginagawang panggagamot sa kanya ay malayo pa umano ang pinagmulan ng balang tumama sa kanya.", "Posible rin umanong wala sa vicinity ang nagpaputok ng baril kung saan malapit o naroroon ang biktima bago maganap ang insidente kaya\u2019t posible umanong hindi agad ma-locate ito ng mga awtoridad."], "category": "National", "title": ["15-anyos agaw-buhay sa ligaw na bala"]},
{"content": ["Mahaba ang naging bakasyon ng 16th Congress dahil sa kampanya para sa May elections kung kaya\u2019t kaunti na lang ang nagawa ng mga miyembro ng nakaraang Senado. Sa ilalim naman ng 17th Congress, dalawa lang ang panukalang batas na naging ganap na batas \u2013 ang postponement ng barangay at SK elections noong Oktubre at ang 2017 General Appropriations Act (GAA).", "Kaya minabuting balikan na lang natin ang mga awkward moment ng Senado sa nakalipas na anim na buwan.", "Unang-una rito ang pagtatabi sa upuan nina Sens. Alan Peter Cayetano, Antonio Trillanes IV at Nancy Binay sa ikalawang araw ng sesyon ng Senado noong Hulyo. Kung inyong matatandaan, sina Cayetano at Trillanes ang nagtulungan para ibunyag ang anomalya sa Makati City Building No. 2 at mga tagong-yaman umano ni dating Vice-President Jejomar Binay, ang ama ni Nancy.", "Napatawa na lang si Nancy sa seating arrangement at nagsabing \u201cnakakaloka ito\u201d. Maging si Sen. Ca\u00adyetano, natawa rin sa seating arrangement at pabirong nagsabi na \u201cHindi ko lang alam kung pinaparusahan nila ako today or pinaparusahan nila \u2018yung dalawa kong seatmate dahil ginitna ako kay Sen. Binay at Sen. Trillanes. So tinatanong ko sa kanila, ako ba ang pinaparusahan n\u2019yo o pinaparusahan ninyo \u2018yung dalawang katabi ko?\u201d", "Bandang huli, pinaghiwalay din ang tatlo. Si Binay ang nanatili sa orihinal na puwesto. Nalipat si Cayetano sa kabilang panig habang napunta naman sa unahan si Trillanes.", "Hindi rin malilimutan ang salpukan nina Cayetano at Trillanes sa hearing ng senate committee on justice and human rights sa isyu ng extrajudicial killings sa war on drugs ng administrasyong Duterte kung saan humantong pa ito sa pagpatay ni Trillanes sa mikropono ni Cayetano.", "Doon ay nagreklamo si Cayetano na tina-trash talk siya ni Trillanes. \u201cMadame chair, I am trying to ask questions. [But] he told me here, \u2018Di kita papapormahin,\u201d and then he tells me here, \u201cNabubuo pangarap mo, you are defending evil.\u201d So, Madame chair, I\u2019m trying to get to the bottom of this at kung totoo sinasabi, tatabihan n\u2019yo ko. Ita-trash talk n\u2019yo ko. I never did that to any of my colleagues.\u201d litanya ni Cayetano kung kaya\u2019t sinabihan na lang siya ni Sen. Leila de Lima na lumipat ng table.", "Ang ginawa ni Trillanes ay umani ng negatibong reaksyon sa mga kasamahan niya sa Senado kung kaya\u2019t nag-apologize rin ito sa kanyang ginawa.", "Sa bihirang pagkakataon noong Setyembre, pinatalsik ng 16 senador si De Lima bilang chair ng senate committee on justice at ipinalit sa kanya si Sen. Richard Gordon. Katuwiran ng isang senador na bumoto sa ouster ni De Lima, ginagamit daw ng senadora ang komite para sa kanyang political personal vendetta. Pinatalsik siya ilang araw matapos iprisinta sa komite ang umano\u2019y miyembro ng Davao Death Squad (DDS) na si Edgar Matobato. Sa testimonya ni Matobato, tinatayang 1,000 katao raw ang ipinapatay sa Davao City sa utos ng dating alkalde at ngayon ay Pangulong Duterte mula 1988 hanggang 2013.", "Ang nakapagtaas kilay sa ouster move kay De Lima, ang bagito at walang karanasan sa parliamentary procedure na si Sen. Manny Pacquiao ang nagbigay ng mosyon na ideklarang bakante ang lahat ng komite sa Senado. Binago naman ito at ginawang ang justice committee lang ang pinababakante ni Pacquiao.", "Ilang araw matapos mapatalsik bilang chair ng justice committee, dumalo naman si De Lima sa pagdinig ng komite kung saan nakasalang ang ibang miyembro umano ng DDS na pinangalanan ni Matobato. Nang mabanggit sa hearing na si Matobato ay may pending na kaso sa pagdukot at pagpatay kay Sali Makdum sa Samal Island, inakusahan ni Gordon si De Lima ng \u201cmaterial concealment\u201d.", "Dahil dito ay nagpupuyos sa galit si De Lima at iginiit na magbigay AWKWARD\u2026 ng apology si Gordon na tinanggihan naman ng huli. \u201cSince no apology is forthcoming, I\u2018m walking out,\u201d sambit ni De Lima bago binitbit ang kanyang mga gamit palabas ng session hall.", "Makalipas ang isang araw, humingi rin ng paumanhin si De Lima sa ginawa niyang pag-walk out sa hearing ng komite.", "Ginastusan ni Pacquiao ang airfare, hotel accommodation at allowance ni PNP chief Director General Ronald \u201cBato\u201d dela Rosa at ng pamilya nito sa Las Vegas, Nevada para panoorin ang laban ng boxing icon kay Jessie Vargas noong Nobyembre 5. Wala na sanang aberya kundi lang nagmalaki si Bato na \u201c\u2018yung pamasahe namin, hotel namin ng aking pamilya at allowance, personal na binigay \u2018yan sa atin ni Sen. Pacquiao.\u201d", "Kahit umamin na si Dela Rosa, pilit pa itong pinagtakpan ni Pacquiao nang sabihin na nilibre lang niya sa pagkain sa restaurant ang PNP chief at ang kanyang pamilya. Inimbestigahan ng Ombudsman ang pagtanggap ng regalo ni Dela Rosa dahil sa posibleng paglabag sa Republic Act 6713 o ang Code of Conduct and Ethical Standards for Public Officials and Employees.", "Sa unang pagkakataon, umamin naman si De Lima sa naging relasyon niya kay Ronnie Dayan, ang dati niyang driver at bodyguard na inakusahang naging bagman umano ng senadora sa Bilibid drug trade.", "Sa interview ni Winnie Monsod at isinaere noong Nobyembre 14, ipinaliwanag ni De Lima na kaya nahulog ang loob niya sa dati niyang driver/bodyguard ay dahil sa \u201cfrailties as a woman\u201d", " \u201cWe became so close. That\u2019s it. I trusted him. Siyempre, naano po ang loob ko\u201d kuwento ng senadora. Tumagal umano ng ilang taon ang kanilang relasyon at natigil lang ito bago siya tumakbo sa pagka-senador.", "Nagkaharap sa imbestigasyon ng senate committee on public order and dangerous drugs sina Dayan at ang diumano\u2019y drug lord ng Eastern Visayas na si Kerwin Espinosa. Pinagharap ni Sen. Panfilo Lacson, chairman ng komite, ang dalawa dahil hindi nagtutugma ang kanilang testimonya hinggil sa petsa ng bigayan ng perang umaabot sa P8 milyon.", "Makalipas ang tatlong oras, dumating si De Lima at hinarap ang kanyang ex na si Dayan. Halata ang hindi pagtingin ng diretso ni Dayan kay De Lima. Inakusahan ni De Lima si Dayan at Espinosa na mga sinungaling.", "\u201cLahat naman kayo may mga punto, kayo Kerwin and Ronnie may mga sinabi kayong totoo, pero mayroon din kayong mga sinabi na hindi totoo. At sigurado po ako na \u2018yung hindi totoo ay \u2018yung tungkol sa pagtuturo sa akin na tumanggap ako kay Kerwin, may kinalaman ako kay Kerwin na kilala ko \u2018yang si Kerwin, tumawag ako kay Kerwin, lahat po iyon hindi totoo!\u201d mariing pahayag ni De Lima", "\u201cSi Ronnie ganu\u2019n din. Kayang-kaya ko kayong i-cross examine kayong dalawa, lalabas ang kasinungalingan n\u2019yo,\u201d diin ng senador.", "Dalawang panukalang batas lang ang naisabatas sa loob ng anim na buwan. Matumal ang produksyon ng Senado kung kaya\u2019t hindi makapagbuhat ng bangko ang liderato ng kapulungan. Nangako naman si Senate President Aquilino \u2018Koko\u2019 Pimentel III na babawi sa susunod na taon, kung saan nakasalang na sa plenaryo ang mga committee report sa proposed bills na naghihintay ng aksyon ng Senado."], "category": "National", "title": ["Awkward moments sa Senado"]},
{"content": ["Nagpasalamat si Sen. Leila de Lima sa suporta ng taumbayan sa kanya sa pagsasabing dahil sa kanila ay hindi nagtagumpay ang kabuktutan laban sa kanya.", "\u201cMaraming maraming salamat po sa inyong di-nagmamaliw na tiwala at suporta. Sa inyong pakikiisa, hindi kailanman mananaig ang kabuktutan at kawalang katarungan,\u201d diin ng senador sa kanyang mensahe sa Twitter.", "\u201cIsang masagana at manigong Bagong Taon sa ating lahat!,\u201d pagbati ng lady solon.", "Naging masalimuot ang taong 2016 kay De Lima dahil matapos manalong senador sa May elections, hinabol naman ito ng kontrobersiya.", "Inakusahan itong sangkot sa Bilibid drug trade pero mariin naman itong itinanggi ng senador.", "Pinagpiyestahan din ng Pangulo at ng mga kaalyado nito ang love life nito sa dating driver bodyguard na si Ronnie Dayan na inamin naman ni De Lima kalaunan."], "category": "National", "title": ["De Lima: \u2018Di magwawagi ang kabuktutan!"]},
{"content": ["\u201cGenerally peaceful.\u201d", "Ito ang deklarasyon ng pamunuan ng AFP sa kanilang hanay.", "Ayon kay Brig. Gen. Restituto Padilla, Armed Forces of the Philippines (AFP) spokesperson, ang pagsalubong ng Bagong Taon sa hanay ng mga AFP ay naidaos nang payapa.", "Sinabi ni Padilla na wala silang naitalang seryosong paglabag sa mga kautusan at alituntunin na inilabas ni AFP chief Lt. Gen. Eduardo A\u00f1o na may kaugnayan sa pagdiriwang sa Bagong Taon.", "Ayon kay Padilla, ito ay dahil malinaw daw sa mga sundalo na anumang paglabag sa mga alituntunin ay magreresulta sa pagkawala sa serbisyo.", "Hindi kagaya aniya sa hanay ng Philippine National Police (PNP), wala naman aniyang naaresto sa mga sundalo dahil sa pagpapaputok ng baril sa kasagsagan ng pagdiriwang ng New Year.", "Nauna nang sinabi ni National Capital Region Police Office (NCRPO) Director Chief Supe\u00adrintendent Oscar Alba\u00adyalde, na kasalukuyang nakakulong na si PO1 Daniel Castillo dahil sa indiscriminate shooting.", "Dahil dito, posible aniyang masibak sa puwesto si Castillo at masampahan ng criminal charges."], "category": "National", "title": ["\u2018Generally peaceful\u2019 ang lipat-taon"]},
{"content": ["Itinuturing ng Department of Health (DOH) na nagwagi sila sa kanilang kampanya kontra sa paputok matapos walang naitalang nasawi at bumagsak sa 60% ang bilang ng mga biktima ng paputok nitong pagsalubong sa Bagong Taon.", "Sa ginanap na press briefing kahapon, sinabi ni Health Sec. Paulyn Jean Ubial, nakapagtala lamang ang DOH ng 350 fireworks-related injury kung saan 348 ang na\u00adsabugan ng paputok habang dalawa ang nakalulon ng paputok.", "Sa 348 na bilang, pinakamarami ang nabiktima sa National \u00adCapital Region (NCR), may 211 kaso (60%); Western Visayas, 34 kaso (10%); Central Luzon 29 kaso (8%).", "Nabatid na mas mababa umano\u00a0ang naturang bilang kumpara sa mahigit 900 na biktima ng paputok noong 2015.", "\u201cNais naming pakiusapan lalo na ang mga bata na huwag mamulot ng paputok na nagkalat sa kalsada. Siguraduhin din na pumunta sa ospital kung ikaw ay nagkasugat ng dahil sa paputok, maliit man o malaki ang sugat na iyong nakuha, dapat pa rin itong lapatan ng tamang gamot. Ang tetano ay nakamamatay, at ito ay nakukuha sa sugat na nanggagaling mula sa paputok,\u201d ayon kay Ubial."], "category": "National", "title": ["DOH wagi vs paputok"]},
{"content": ["Tiniyak ni Justice Sec. Vitaliano Aguirre sa publiko na patuloy ang Department of Justice (DOJ) sa kanilang mandato laban sa \u2018Anti-Drug, Anti-Crime and Anti-Corruption\u2019 sa ilalim ng administrasyon ni Pangulong Rodrigo Duterte.", "Matatandaang bago natapos ang taong 2016 ay umusok ang pangalan ni Jack Lam, ang tinaguriang online gambling kingpin, na nadikit sa pangalan ng kalihim sa ilang news item.", "Makailang ulit na itinanggi ni Aguirre ang anumang kaugnayan kay Lam bagama\u2019t inamin nito na nag-lobby sa kanya ang isang ex-P/Chief Supt. Willy Sombero para \u201cipaalaga\u201d sa kalihim si Lam.", "\u201cTo the Filipino people, you have my solemn reassurance that under my watch, we will pursue our reform oriented initiatives in the DOJ with determination and we will serve the people with new found dedication and vigor,\u201d bahagi ng New Year message ni Aguirre.", "\u201cAs we usher in the New Year, I join everyone in their collective hope and prayer for a better Philippines in 2017. May all our dreams and aspirations for ourselves and for our love ones be realized,\u201d dagdag pa ni Aguirre.", "Sinabi ni Aguirre na hindi niya kukunsintihin ang korapsiyon sa DOJ at mga nasasakupan nitong ahensya.", "Hinimok rin ni Aguirre na makiisa sa kanyang kampanya na mawala ang korapsiyon sa DOJ at iba pang ahensyang sakop nito.", "Isa sa ahensya sa ilalim ng opisina ni Aguirre ay ang Bureau of Immigration (BI) na nasangkot sa P50-milyong scandal na suhol diumano ni Lam sa dalawang komisyuner ng BI na parehong ka-brod ni Pangulong Duterte sa San Beda College fraternity."], "category": "National", "title": ["Giyera vs drugs, crime, corruption tuloy!"]},
{"content": ["Nasa 840,381 pamilya ang nabigyan ng libreng potable water supply ng Department of the Interior and Local Government (DILG) na pinondohan sa ilalim ng Bottom-up Budgeting (BuB).", "Sa ulat ni DILG Sec. Ismael Sueno, nasa 1,825 na potable water supply facility na ang nakumpletong itayo ng DILG sa ilalim ng BuB-Water Supply Project simula noong 2013.", "Ayon kay Sueno, naging epektibo ang proyektong ito ng pamahalaan lalo na sa mga barangay na hindi gaanong napapansin ng national go\u00advernment, gayundin sa mga local government units (LGUs) na walang sapat na pondo.", "Sa ilalim umano ng BuB, prayoridad ng DILG na bigyan ng ganitong proyekto ang mga non-earning LGUs o mga munisipalidad na mababa ang income generation.", "\u201cWe all know that water is life and these potable water supply projects will greatly help our fellow Filipinos in the waterless municipalities to have access to potable drinking water,\u201d ani Sueno.", "Katuwang ng DILG sa proyektong ito ng Office of Project Development Services Water Supply and Sanitation Unit (OPDS- WSSU) at nasa 1,469 pa ang kasalukuyang tinatapos na proyekto."], "category": "National", "title": [".8M pamilya nabiyayaan ng potable water"]},
{"content": ["Walang Filipino na nadamay sa nangyaring pamamaril sa isang night club sa Istanbul, Turkey kung saan 39 ang patay habang 40 ang sugatan nang umatake ang isang lalaking nakasuot ng Santa Claus costume ilang oras matapos ang hudyat ng Bagong Taon.", "Ito ang kinumpirma ni Department of Foreign Affairs (DFA) spokesperson Charles Jose na nagresulta sa pagkasawi ng 39 na katao at mahigit sa 40 ang nasugatan.", "\u201cSo far there are no reports of any Filipino casualty in the Istanbul nightclub shooting,\u201d ayon kay Jose.", "Sinasabing terror attack ang nangyari. Patuloy pa rin ang manhunt operation ng mga awtoridad laban sa suspek.", "Samantala, mariing kinondena ng White house ang tinawag nitong \u201chorrific terrorist attack\u201d sa Istanbul.", "Sinabi ng tagapagsalita ng White House na si Eric Schultz, naipara\u00adting na kay U.S. President Barack Obama ng kanyang national security team ang nasabing insidente.", "Hiniling naman daw ni Obama na bigyan siya ng updates hinggil sa sitwasyon sa Istanbul kahit pa kasalukuyang nasa bakasyon siya sa Hawaii.", "Naganap ang pag-atake sa Reina nightclub sa Ortakoy area dakong ala-1:30 ng madaling-araw, oras sa Turkey.", "Nangyari ang pag-atake sa isang night club kung saan tinatayang aabot sa 600-katao ang nasa loob. Ang venue ay malapit sa soccer stadium kung saan nangyari ang pinakahuling suicide attack.", "Ang Istanbul ay target ng Islamic State group at Kurdish rebels. Matatandaang noong nakaraang July nang mangyari ang coup attempt na ikinasawi ng 42 katao. Ilang buwan bago nito, tatlong suicide bombings ang gumulantang sa Istanbul airport na ikinamatay ng 42-katao."], "category": "National", "title": ["SHOOTING SANTA"]},
{"content": ["Umalma ang ilang netizens sa panukala ni Sen. Panfilo Lacson na bayaran ng gobyerno ang mga nadamay sa war on drugs ng administrasyong Duterte.", "Giit ng netizens, hindi kabayaran ang kailangan ng mga inosenteng nadamay sa giyera kontra droga ng administrasyon kundi katarungan.", "Nitong Sabado ng alas-8:55 ng gabi, nag-post si Lacson sa kanyang Twitter account hinggil sa war on drugs ng Duterte administration.", "\u201cUnintended killings or collateral damage, especially the \u201cslippers\u201d victims of the government\u2019s anti-drug war must at least be compensated,\u201d ayon sa tweet ng senador.", "Narito naman ang reaksyon ng ilang netizens sa tweet ni Lacson:", "\u201c@iampinglacson no amount of money can replace the lives lost sir.\u201d", "\u201c@iampinglacson the policy maker sir must be held accountable,\u201d giit ni Eren@eren2ne1.", "\u201c@iampinglacson not only compensation but justice for all the victims as well..Sir,\u201d komento naman ng isang Choy.", "\u201c@iampinglacson They need justice not compensation,\u201d tweet ng isang Reggie Rey Fajardo.", "Sa isang text message, nagpaliwanag naman si Lacson kung anong uri ng compensation ang kanyang itinutulak sa mga nadamay sa laban kontra droga ng administrasyon.", "\u201cKahit simpleng burial assistance lang and possibly scholarship grants kung breadwinner yung collateral damage na napatay or mapapatay na damay lang kumbaga,\u201d paglilinaw ng senador.", "Mahigit sa 6,000-katao na ang napatay sa loob ng anim na buwan simula nang manungkulan si Pangulong Duterte noong tanghali ng Hunyo 30, 2016."], "category": "National", "title": ["HUSTISYA HINDI BAYAD!"]},
{"content": ["Siniguro ng Philippine Coast Guard (PCG) na hindi pababayaan ang search operation sa mga nawawalang tripulante ng MV Starlite Atlantic na lumubog noong Disyembre 25, 2016 kahit sisimulan na ang special board of marine inquiry.", "Ayon sa PCG, hindi ihihinto ang pagha\u00adhanap hanggang magkaroon ng development ang kanilang operasyon.", "Binanggit ito ng PCG matapos ang magpaha\u00adyag ng pangamba ang mga magulang ng mga crew na maiba na ang focus ng PCG dahil sa pag-uumpisa ng BMI.", "Samantala, aminado naman si Captain Julius Caezar Lim, commander ng Philippine Coast Guard-Batangas, na hindi pa matunton ang shipwreck ng lumubog na barko at patuloy ang paggalugad sa ilalim ng dagat, gamit ang sonar equipment."], "category": "National", "title": ["PCG \u2018di susuko sa nawawalang tripulante"]},
{"content": ["Inihayag kahapon ng PNP na nasa 12 ang naitalang kaso ng ligaw na bala sa iba\u2019t ibang lugar sa bansa sa pagsalubong sa Bagong Taon.", "Base sa data mula sa PNP, isa ang namatay at walo ang sugatan dahil sa stray bullets habang 19 naman ang mga naarestong suspek dahil sa indiscrimi\u00adnate firing na kinabibila\u00adngan ng ilang miyembro ng PNP, Armed Forces of the Philippines (AFP) at security guard.", "Sa ngayon \u00adkritikal pa rin ang lagay ng \u00ad15-anyos na dalagita na isinugod sa Jose Reyes \u00adMemorial Medical \u00adCenter sa Maynila matapos tamaan ng ligaw na bala habang nanonood ng fireworks display sa labas ng kanilang bahay.", "Samantala, sa \u00adkabila ng mga naitalang suga\u00adtan, idineklara pa rin ng PNP na \u2018generally peaceful\u2019 ang nagdaang Pasko at Bagong Taon.", "Ayon sa PNP, wala namang naitala ang mga awtoridad na seryosong mga untoward incidents na naganap sa kasagsagan ng holiday season."], "category": "National", "title": ["Ligaw na bala dumale ng 12"]},
{"content": ["Naka-\u2018red alert\u2019 ang buong hanay ng Bureau of Fire Protection (BFP) dahil sa banta ng sunog habang papalapit ang salubong sa Bagong Taon.", "Katunayan ayon sa BFP, nasa 23 sunog na ang kanilang naitatala simula nang itaas ang red alert na alarma noong December 15 ngayong taon.", "Sinabi ni BFP Deputy Spokesperson Chief Inspector Ian Manalo na bagama\u2019t mas maliit ang bilang na ito kumpara sa naitalang fire incidents noong December 2015, mas pinaigting pa nila ang kampanya ngayong taon para ilayo sa trahedya ang publiko.", "Ayon kay Manalo, mas masigasig ngayon ang BFP sa pag-iikot para paalalahanan ang publiko na walang maidudulot na mabuti ang pagpapaputok lalo na sa mismong araw ng salubong sa Bagong Taon sa December 31.", "Ginagamit din ng ahensya ang inilabas na pamantayan ng Department of the Interior and Local Government (DILG) hinggil sa pagpili ng ligtas na paputok kung saan dapat ay hindi umano lalagpas sa kalahating gramo ang pulbura ng isang firecracker."], "category": "National", "title": ["\u2018Red alert\u2019 sa paputok"]},
{"content": ["Tiniyak ng Malaca\u00f1ang na hindi set-up ang sunud-sunod na pambobomba para gamiting behikulo at rason na magdeklara ng martial law si Pangulong Rodrigo Duterte.", "Ang paniniguro ay ginawa ni presidential spokesperson Ernesto Abella sa press briefing kahapon kaugnay ng twin bombings sa Hilongos, Leyte at Aleosan, North Cotabato.", "\u201cAt this stage, there are no indications regarding that matter,\u201d ayon kay Abella nang tanungin kung ang mga pagsabog ay mga eksenang sinet-up para magdeklara ng martial law si Duterte.", "\u201cThese are all being considered. For example, the situation in Hilongos, Leyte, these are not areas that have really been subject to threats like bombings, and that\u2019s exactly why it\u2019s all under investigation right now. But these are not indicators that a context is being set up for, let\u2019s say, a declaration of martial law, for example,\u201d paghahayag ni Abella.", "Binigyan-diin pa ni Abella na ang magkahiwalay na pagsabog ay \u201can area of concern, but not alarm.\u201d", "\u201cSimply because first and foremost there have been no\u2026 nobody has made actual claims about responsibility. Nobody has not taken responsibility for those explositions, so we cannot pinpoint any specific area or person responsible,\u201d dagdag nito."], "category": "National", "title": ["TWIN BOMBINGS \u2018DI SET-UP!"]},
{"content": ["Wala nang eeksenang bagyo o kahit sama ng panahon ngayong Bagong Taon pero magiging maulan pa rin ang pagsalubong sa papasok na bagong taon sa ilang bahagi ng bansa.", "Ito ay base sa Weekly Weather Outlook ng Philippine Atmospheric, Geophysical and Astronomical Services Administration (PAGASA).", "Sa abiso ng weather bureau, pangkalahatang magiging panatag ang panahon sa pagdiriwang ng Bagong Taon maliban sa panaka-nakang pag-ambon, tagaktak ng mahinang ulan at makulimlim na papawirin partikular sa bahagi ng Silangang Mindanao, Ilocos Cordillera at Cagayan Valley.", "Dala umano ito ng hapyaw na epekto ng mahinang low pressure area (LPA) na malayo pa sa PAR. Maliit na rin umano ang tiyansa na mabuo ito sa loob ng bansa bago sumapit ang Bagong Taon dahil napakalayo pa nito sa boundary ng PAR.", "Ayon sa PAGASA, simula ngayong Biyernes, makakaranas ang bansa ng makulimlim na kalangitan na mayroong panaka-nakang pag-ambon, pag-ulan lalo na sa Eastern Mindanao, Northern at Central Luzon dahil sa epekto ng hanging amihan.", "Sa bisperas naman ng Bagong Taon sa Sabado hanggang sa New Year\u2019s Day sa Enero 1, mas paiigtingin ng epekto ng mahinang LPA na papalapit sa PAR ang pag-ambon, pag-ulan na mararanasan sa Ilocos, Cordillera at Cagayan Valley.", "Nakataas pa rin ang babala ng posibleng landslides at flashfloods sa Hilagang Luzon.", "Magiging maulap at makulimlim din ang panahon dito sa Metro Manila at mga karatig na lugar at magkakaroon ng isolated rain showers at thunderstorm lalo na sa silangang bahagi ng Luzon."], "category": "National", "title": ["Maulan ang New Year"]},
{"content": ["Walo ang patay na karamihan ay mga kabataan habang isa ang agaw-buhay ngayon sa pagamutan matapos na sumalakay ang apat na katao na sakay ng dalawang motorsiklo sa isang sayawan sa Caloocan City kamakalawa ng gabi.", "Sa ulat nina PS/Supt. Roberto\u2002Fajardo\u2002ng Northern Police District (NPD) at Caloocan City Police PS/Supt. Johnson Almazar, ganap na alas-nuwebe ng gabi nang mangyari ang insidente sa kahabaan ng Block 17, Phase 8-A Package 14, Brgy. 176, Bagong \u00adSilang ng nasabing lungsod.", "Ayon sa mga saksing residente sa lugar, kasalukuyan umano noong nagsasayawan sa tapat ng Santor residence ang mga biktimang sina Angelito Soriano, 16-anyos; Jonel Segovia, 15-anyos; \u00adSonny Espinosa, 15-an\u00adyos\u2002na\u2002pawang\u2002mga \u00adestudyante ng Bagong Silang High School, habang nasa loob naman noon ng nasabing bahay sina Christina Santor, 45-an\u00adyos;\u2002Analyn\u2002Dayamla, 25-anyos na \u00adkasaluku\u00adyang \u00adnagdadalang-tao; Ednel Santos,\u2002alyas\u2002\u2018Nunoy\u2019, 22-anyos; Kenneth Lim, 20-anyos at Edwand Villanueva, 18-anyos nang dumating ang mga salarin na lulan ng dalawang motorsiklo at walang habas na pinaulanan ng bala ang nasabing bahay.", "Patay antimano sina Soriano, Segovia, Espinosa, Dayamla at maging ang nasa kanyang sinapupunan habang idineklara namang dead on arrival sina Santor, Santos at Lim. Sinusubukang isalba pa at agaw-buhay ngayon sa Jose Rodriguez \u00adMemorial Hospital si Villanueva.", "Agad namang nakaresponde ang mga tauhan ng Caloocan City Police Community Precint III at NPD-Scene Of the Crime Operatives (SOCO) sa pinangyarihan ng krimen kung saan ay \u00adna-recover ang nasa 16 fired cartridges cases mula sa .45 caliber na baril, isang deformed slug at isang 5.56 live ammunition habang sa loob naman ng bahay ng mga Santor \u00adna-recover ang nasa \u00adtatlong selya\u00addong transparent \u00adplastic sachets na naglalaman ng hinihinalang shabu at iba\u2019t ibang mga drug \u00adparaphernalias.", "Samantala, ayon sa purok leader na si \u00adLudencio Ramos,\u2002napag-alamang ang bahay umano ng mga Santor ay matagal nang nagsisilbing\u2002drug\u2002den umano ng mga gumagamit ng droga sa lugar at marami ring dumadayo rito na bagay na kinumpirma pa ng pulisya.", "Ayon pa sa ilang mga nakasaksi\u2002sa\u2002insidente, nakita umano nila ang isa sa mga suspek na nagpaulan ng bala na isang babae.", "Nabatid pa na ang mga napaslang na mga binatil\u00adyo ay sinasabing miyembro umano ng Scout Royal Fraternity (SRF) na umano ay laging napapa-trouble kaya\u2019t hindi inaalis ang posiblidad na kung hindi sa droga ay may kinalaman sa away frat ang insidente.", "Sa ngayon ay kasalukuyan pa ring nagsasagawa ng imbestigasyon at inaalam kung may CCTV camera sa lugar."], "category": "National", "title": ["SAYAWAN INULAN NG BALA"]},
{"content": ["Masaklap ang sinapit ng isang lolo sa pagsalubong ng Bagong taon matapos maputol ang taltong daliri nito nang maputukan ng \u2018Goodbye De Lima\u2019 sa Cervantes, Ilocos Sur.", "Sa talaan mula sa\u00a0Cervantes municipal police station, kinilala ang biktimang si Renato Palomo, 64, residente ng Baragay Rosario, Cervantes na naputulan ng hintuturo, hinlalaki at hinliliit dahil sa bagong paputok na \u2018Goodbye De Lima.\u2019", "Napag-alaman na bigay ng kanyang anak ang paputok mula pa sa Mankayan, Benguet.", "Ito ang unang naitalang report sa Ilocos Sur Police Provincial Office (ISPPO) na may nabiktima at naputulan pa ng daliri dahil sa malakas na klase ng paputok.", "Una nang mismong si PNP chief Director Ge\u00adneral Ronald Dela Rosa ang humawak din sa isang nakumpiskang \u2018Goodbye De Lima\u2019 sa Bocaue, Bulacan, pero bigla itong umusok kaya bigla siya kumaripas ng takbo.", "Nabatid na hawak-hawak ni Dela Rosa ang paputok at ipiniprisinta sa mga mamahayag kasama ang ilan pang PNP officials na nagpulasan din nang bitawan ng PNP chief ang \u2018Goodbye De Lima.\u2019"], "category": "National", "title": ["Lolo naputulan sa paputok"]},
{"content": ["Sargo ang dugo sa leeg nang madiskubre ang\u00a0isang 80-anyos na sapatero matapos saksakin ng hindi nakikilalang suspek kahapon ng umaga sa Port Area, Maynila.", "Kinilala ni PO3 Aldeen Legaspi, imbestigador ng Manila Police District (MPD)-homicide section, ang biktima na si Patronicio Endab, nakatira sa 18th Street, Port Area, Maynila.", "Nakuha malapit sa biktima ang\u00a0isang 10 inches dagger knife na hinalang ginamit ng suspek sa pagpaslang kay Endab.", "Nadiskubre ang bangkay dakong alas-6:15 ng umaga sa may panulukan ng 12th St. at Atlanta St., Port Area, Maynila.", "Sa imbestigasyon, sinabi ni Abdullah Macabago, dakong alas-3:30 ng madaling-araw nang huli nilang nakitang buhay ang biktima\u00a0habang papunta siya sa bahay ng kanyang mga pinsan.", " Dinala ang bangkay sa Archangel Funeral para sa awtopsiya at safekeeping.", "Patuloy\u2002namang\u00a0 inaalam\u00ad ng pulisya ang motibo ng pagpaslang at pagkakilanlan ng suspek."], "category": "National", "title": ["80-anyos na sapatero grinipuhan, patay"]},
{"content": ["Todas ang isang 30-anyos na lalaki na sinasabing nasa likod ng pagpatay sa dalawang katao matapos na manlaban sa mga pulis Maynila na aaresto sana sa kanya, kahapon ng umaga sa\u00a0may Tondo, Maynila.", "Kinilala ni PO3 Roderick Magpale, imbestigador ng Manila Police District (MPD)-homicide section, ang suspek na si Renato Santiago, miyembro ng Sputnik gang at taga Osme\u00f1a St., Tondo, Maynila na namatay noon din dahil sa tama ng bala sa iba\u2019t ibang bahagi ng katawan.", "Nabatid na naganap ang insidente dakong alas-kuwatro ng madaling-araw sa may Osme\u00f1a St., Tondo, Maynila.", "Ayon kay\u00a0Shirley Fuentes, 21, inamin umano sa kanya ng suspek na pinatay nito ang biktimang si\u00a0Ronald Ramos at Jonel Flaviano.", "Mabilis na isinuplong sa pulis ang suspek na sa halip na sumuko ay nanlaban kaya\u2019t napatay ng mga pulis."], "category": "National", "title": ["Nanlaban sa pulis patay"]},
{"content": ["Naging makulay ang pagsalubong ng Bagong Taon sa Eastern Visayas.", "Karamihan sa mga residente ay lumabas sa kani-kanilang tahanan para lang gumawa ng ingay gaya ng pagtorotot at pagpapaputok ng mga firecrackers.", "Sa kabila nito, isa ang panibagong naitala sa Tac\u00adloban City na naputukan ng kwitis.", "Isa ring bata ang na-sidesweep ng single motorcycle habang nagsisitakbuhan sa lansangan ng Tanauan, Leyte.", "Samantala, wala namang naiulat na sunog na sumalubong sa Bagong Taon kumpara sa nakaraang taong 2016."], "category": "National", "title": ["Bagong Taon sa Eastern Visayas"]},
{"content": ["Hinikayat ni Pope Francis ang mga lider sa buong mundo na tala\u00adkayin at bigyan solusyon ang issue ng youth unemployment.", "Sinabi ni Pope Francis sa kanyang new year messages na isang hene\u00adrasyon ang nabibiktima ng migration at kawalan ng trabaho.", "Sinabi pa ni Pope Francis na kailangang bigyan ng pagkaka\u00adtaon ang mga kabataan na mangarap at maipaglaban ang kanilang mga pangarap.", "\u201cWe have condemned our young people to have no place in society, because we have slowly pushed them to the margins of public life, forcing them to migrate or to beg for jobs that no longer exist or fail to promise them a future,\u201d ayon sa Santo Papa.", "Nalaman na mahigit 38 percent ang youth unemployment rate sa Italy, mas mataas ng 18 percent sa mga bansang kabilang sa 28 European Union states.", "Habang sa Africa, tumaas ang youth unemployment noong 2016.", "Ang kawalan ng oportunidad at kahirapan sa Africa ang siyang na\u00adging mitsa para sa migration ng mga tao roon.", "Nabatid na may 5,000 katao, kabilang na ang mga bata ang namamatay sa pagtatangkang makatuntong sa Europe lulan ng bangka mula North Africa noong 2016."], "category": "National", "title": ["Youth employment hinirit ni Pope"]},
{"content": ["Sa loob ng mahigit isang dekada, muli na namang napatunayang matagumpay ang firecracker ban ordinance sa lungsod ng Davao matapos muling maitala ang zero-casualty sa pagsalubong sa Bagong Taon.", "Tahimik na sinalubong ng mga personnel ng Southern Philippines Medical Center (SPMC) ang New Year dahil sa walang dinalang mga biktima ng paputok sa nasabing pagamutan.", "Sa kabila ng inaasahan na sitwasyon, mahigpit pa ring ipinatupad ang Code White Alert sa pagha\u00adhanda sa nasabing okasyon.", "Samantala, matagum\u00adpay din ang isina\u00adgawang Torotot Festival sa Rizal Park sa lungsod.", "Dumating sa event si Philippine National Police (PNP) chief Director Ge\u00adneral Ronald dela Rosa.", "Sa kanyang talumpati, kanyang ipinanukala na sana maging nationwide ang Torotot Festival tuwing sasalubungin ang Bagong Taon upang mayroong pagkaabalahan ang mga tao at makaiwas sa paggamit ng mapaminsalang paputok."], "category": "National", "title": ["Zero casualty sa ligaw na bala sa Davao"]},
{"content": ["Tatlong baby ang iniulat na isinilang ngayong pagpasok ng taong 2017 sa iisa lamang ospital sa Ligao City, Albay.", "Inihayag ni Edgar Salarson, nurse sa Josefina Belmonte Duran Memorial District Hospital, dalawang sanggol na babae at isang baby boy ang iniluwal ng kanilang ina sa kasagsagan ng pagsalubong ng Bagong Taon.", "Base sa Chinese Zodiac, ang taong 2017 ay year of the Fire Rooster.", "Sa ngayon ayon kay Salarson, hindi pa raw makapagpasya ang mga magulang ng mga sanggol kung ano ang ipapangalan sa kanilang anak."], "category": "National", "title": ["3 New Year babies sa Luzon"]},
{"content": [" \u2014 Hindi na nasilayan ang Bagong Taon ng isang 30-anyos na magsasaka makaraang magbaril sa sentido sa harap ng asawa at mga anak nito noong Sabado ng umaga sa\u00a0Zone 6, Brgy. San Juan sa lungsod na ito.", "Sa ulat ni P/Supt. Reynaldo de la Cruz, nakilala ang nagpatiwakal na si Michael Domingo \u00adBucago, residente sa naturang lugar na namatay noon din.", "Lumitaw sa imbestigasyon ni SPO1 Joel Beltejar na inumaga sa pakikipag-inuman si Bucago sa mga kaibigan.", "Ayon sa asawang si Noemi Bucago, ipinagi\u00adsing pa ang apat na anak ng kaniyang lasing na mister at pinaharap sa kaniya.", "Noong nakaharap silang lahat ay bigla na lamang bumunot ng nakasukbit na baril si Bucago at itinutok sa sentido at kinalabit ito.", "Ayon kay Noemi labis na dinidibdib ng mister ang naka-pending na arrest warrant dahil sa kinakaharap nitong kaso."], "category": "National", "title": ["Magsasaka nagpatiwakal sa harap ng pamilya"]},
{"content": ["Tatlong miyembro ng Philippine Army ang arestado matapos magpaputok ng kanilang baril sa pagsalubong ng Bagong Taon sa bayan ng Mansalay kamakalawa ng gabi.", "Kinilala ni Or. Mindoro Provincial Director Sr. Supt. Christopher Birung and dalawa sa tatlo na sina PFC Kevin Fajilagutan at PFC Leo\u00adnard Magro habang hindi pa nakikilala ang isa pa na pawang miyembro ng 4th Infantry Battalion ng 203rd Brigade.", "Ayon kay Birung, nagpaputok ng kanilang service firearm ang tatlo sa pagsalubong sa Bagong Taon sa Barangay Roma.", "Bahagyang nasu\u00adgatan si Nymar Villanueva matapos madaplisan ng bala.", "Hawak na ang tatlo ng Mansalay Police at kasalukuyang isinasai\u00adlalim sa imbestigasyon."], "category": "National", "title": ["3 sundalo huli sa indiscriminate firing"]},
{"content": ["Nasorpresa ang anim na overseas Filipino worker (OFWs) sa pagdating nila kahapon sa Ninoy Aquino International Airport (NAIA) Terminal 1 matapos silang mapili at manalo sa programa ng Deparment of Labor and Employment (DOLE) at Overseas Workers Welfare Administration\u00a0 (OWWA) na \u201cNew Year\u2019s OFW Salubong\u201d na ginanap kamakalawa ng hapon.", "Tulad ni Rafael dela Cruz Marasigan, 39-anyos, tubong Batangas, labing isang taong na siyang nagtatrabaho sa Abu Dhabi bilang helper, nagulat na lamang siya nang bumaba ng eroplano na isang babaeng taga-OWWA ang humila sa kanya sa isang sulok at kumausap.", "\u201cNatakot ako kung bakit ako hinila at kinausap ng babae akala ko kung anu na, sinabi niya sa aking nanalo daw ako ng halagang P50,000 sa OWWA. Nagulat ako at hindi ako makapaniwala doon sa sinabi sa aking nu\u2019ng babae,\u201d pahayag ni Marasigan.", "Aniya, nasorpresa at napaiyak na lamang siya nang sabihan siya ng OWWA dahil malaking tulong sa kanya itong premyong P50,000 dahil sa namatay ang kanyang ina at kasalukuyan nakaburol sa Batangas.", "Sinabi ni Marasigan na nag-emergency leave lamang siya dahil sa pagkamatay ng kanyang ina na may isang linggo na ang nakakaraang.", "\u201cActually may nagsabi po sa akin sa Abu Dhabi na nanalo daw ako pero hindi nila sinabi kung ano ang napanalunan ako. Nasorpresa po ako talaga dito na po sa ating bansa na nanalo ako ng halagang P50,000, malaki pong maitutulong ito sa aking pamilya at sa paglilibing ng aking\u00ad ina, nagpapasalamat po ako sa ating Pangulong Duterte at sa mga opisyal ng OWWA\u201d ani pa ni Marasigan.", "Maging si Jomily Siobal Naniong, 28, dalaga, tubong Pangasinan, tatlong taong caregiver sa bansang Taiwan, na magbabakasyon lamang ito sa Pilipinas.", "Labis na nasiyahan si Naniong nang sabihin sa kanya ng isang nagngangalang Adriana Gregorio ng OWWA na may ibibigay silang regalo sa kanya.", "\u201cSobrang saya po\u00a0 nang sabihin sa akin ni Maam Andriana na may ibibigay daw po sila sa akin ng regalo at dinala nila ako sa isang malaking room sa NAIA na maraming din mga OFWs na naroroon at nagulat po ako nang iabot sa akin ni DOLE Secretary Silvestre Bello ang isang malaking telebisyon halos maiyak po ako at inakay ako ni Sir Bello,\u201d pahayag ni Naniong.", "Si Naniong ay umuwi dito sa Pilipinas upang makasama nito ang kanyang pamilya sa pagdiriwang ng Bagong taon, at isang linggo lamang ito mananatili sa bansa dahil hindi aniya niya puwedeng iwanan ng matagal ang kanyang inaa_lagaang matanda sa Taiwan.", "Maging sina Jinarda Bonifacio Vagallon, Ina Marites Piz Hablado, Veronica Evangelista Fernandez at Antonio Rempillo Mendoza Jr. ay labis ang kanilang kagalakan matapos makatanggap din sila ng regalo na ibinigay ng DOLE at OWWA.", "Masaya ang kanilang pagdating sa Pilipinas nang sorpresahin ng DOLE at OWWA ng regalo."], "category": "National", "title": ["Mga Kwentong OFWs: Pamasko sa pauwing OFWs"]},
{"content": ["Isa ang patay matapos masunog ang isang two-storey building na pagawaan ng baril at bala sa Cubao,\u2002Quezon\u2002City, \u00adkahapon.", "Sa ulat ng \u00adBureau of\u2002Fire\u2002Protection-\u00adNational Capital Region \u00ad(BFP-NCR), ang nasunog na gusali ay ginagamit na imbakan at pagawaan ng baril at bala ng kumpan\u00adyang Creser Precision Systems Inc. na nasa \u00adbahagi ng Barangay San Roque.", "Kinilala\u2002ng\u2002mga \u00adawtoridad\u2002ang\u2002nasawi sa \u00adsunog na si Ruben \u00adVillaflor,\u2002caretaker\u2002ng \u00adnaturang factory.", "Ayon kay F/Sr. Supt. Wilberto Rico Neil Kwan Tiu, nagsimula ang sunog sa bodega bandang alas-11:44 ng umaga at naapula ang apoy bandang alas-12:16 ng tanghali kung saan umabot sa ikalimang alarma ang \u00adsunog.", "Agad nagsagawa ng cooling\u2002procedure\u2002ang mga tauhan ng BFP sa nasusunog na bodega upang hindi magliyab ang mga naka-imbak na mortar bombs at iba\u2019t ibang uri ng ammunitions.", "Iniimbestigahan\u2002na rin ng BFP-NCR kung sinadya o may nag-trigger na ammunition na dahilan ng sunog at kung mayroong lisensiya o rehis\u00adtrado ang naturang firearm factory."], "category": "National", "title": ["Pabrika ng bala sa Cubao nasunog, 1 patay"]},
{"content": ["Pumatok ang ilang pagkaing Pinoy na inihanda ng mga Filipino sa La Navide\u00f1a Feria Internacional de las Culturas at the Matadero sa Madrid, Spain.", "Tulad ng inaasahan, pinagkaguluhan ang paboritong pagkain ng mga Filipino tulad ng adobo, ginataang kalabasa at sitaw, pansit, barbecue, mango cake, turon at bibingka ng mga bumisita sa nasabing okasyon.", "Maliban sa mga pagkain, ipinagmalaki rin ng Philippines\u2019 booth ang Christmas decorations na gawa sa capiz shells at sinamay, hand-woven table linens mula sa La Union, at placemats woven mula sa Basey, Samar. Pinatikim din ang mga bisita sa nasabing okasyon ng lambanog, mango, coffee at calamansi liqueur."], "category": "National", "title": ["Adobo at pansit, patok sa Madrid"]},
{"content": ["Hindi nakabiyahe ang mga pasahero ng DLTB Company mula sa bus terminal sa EDSA-Tramo Pasay City matapos magprotesta ang ilang driver at konduktor kahapon sa \u00adPasay City.", "Iniharang ang isang bus sa harapan ng terminal at dinikitan ng mga kara\u00adtulang nagsasaad ng hinaing ng ilang empleyado.", "Ayon kay Nick Elman, miyembro ng grupong Alliance Genuine Labor Organization\u2002(AGLO), mababa umano sa minimum wage ang pinapasa\u00adhod\u2002ng\u2002pamunuan\u2002ng DLTB Company sa mga driver at konduktor nito.", "Mali rin aniya ang computation\u2002ng\u200213th month pay at walang nakukuhang night \u00addifferential ang mga ito.", "Dahil\u2002sa\u2002insidente, \u00addismayado ang maraming pasaherong papunta sana sa Bicol at Visayas kaya ni-refund na lamang sa kanila ng buo ang pamasahe.", "Tulad na lamang ni Aling Nimfa Lasco\u00f1a na papunta sana ng Tacloban pero hindi na matutuloy dahil baka hindi na siya umabot sa pagsalubong sa Bagong Taon.", "Giit ng mga pasahero, kung may problema ang ilang empleyado sa pamunuan ng bus company ay sana hindi naapektuhan ang biyahe ng mga bus lalo na ngayong holiday season.", "Tumanggi muna ang bus terminal manager na magbigay ng pahayag ngunit handa aniya silang mag-refund ng buong pamasahe ng mga naapektuhang pasahero."], "category": "National", "title": ["Welga ng bus drivers at konduktor"]},
{"content": ["Nanawagan ang Department of Foreign Affairs (DFA) sa lahat ng overseas Filipino workers (OFWs) sa mga bansa sa Europe na maging maingat at umiwas sa matataong lugar dahil sa banta ng teroristang Islamic State (IS).", "Ayon sa DFA, mahalagang ugaliin ng mga OFWs ang pag-iingat sa mga lugar na pinupuntahan ng mga ito upang masiguro na hindi madamay sa anumang bantang kaguluhan na idudulot ng nasabing teroristang grupo.", "Base sa ulat, nananawagan ang Islamic State group sa mga supporters nito na magsagawa ng pag-atake sa mga matataong lugar sa Europe partikular sa mga palengke at ospital kung saan maraming Kristiyano.", "Kasama rin sa banta ng IS na papalitan nito ang mga fireworks ng explosive belts."], "category": "National", "title": ["Pinoys sa Europe pinag-iingat sa IS attack"]},
{"content": ["Inako ni Department of Social Welfare and Development (DSWD) \u00adSecretary Judy \u00adTaguiwalo ang pagkakamali sa kur\u00adyenteng\u2002impormasyong ipinakalat ng Malakanyang\u2002kamakalawa\u2002ng \u00adgabi kaugnay sa naiulat na sampung namatay sa pagsabog\u2002sa\u2002Hilongos, Leyte.", "\u201cPasensiya na Usec. (Ernesto) Abella \u00addahil ala-una\u2002ng\u2002madaling-araw ng ipinaabot sa akin ng regional director ng Leyte\u2002ang\u2002nangyaring pambobomba at ang initial na ulat ay may sampung patay,\u201d pagpapaliwanag ni Sec. Taguiwalo sa press briefing sa Ma\u00adlakanyang kahapon.", "Binigyang-diin ng kalihim na walang katotohanan sa nauna niyang naiparating\u2002na\u2002impormasyon kay Presidential Spokesman Abella.", "\u201cHindi ho totoo \u2018yan. Kung nakuryente ho tayo, ako ho ang may kasalanan,\u2002hindi\u2002ang\u2002ating spokesperson,\u201d\u2002dagdag ng kalihim.", "Humingi rin ng paunawa si Taguiwalo \u00addahil hindi agad niya naiwasto ang tinanggap na ulat \u00admula sa regional director ng DSWD.", "\u201cSo, wala hong namatay pero may mga 34 \u00adcasualties. Nasa ospital, sampu na ang nakalabas at nasa ospital \u2018yung iba pa. Iyong ating DSWD field officer ho ay naroroon\u2002ngayon,\u2002handang magbigay tayo ng tulong,\u201d ayon pa sa kalihim.", "Napag-alaman\u2002kay Taguiwalo na ang kanyang naunang impormasyon na may 10 namatay ay nagmula sa DSWD-\u00adregion 8.", "Samantala, anim katao ang sugatan nang sumambulat ang isang Improvised Explosive Device (IED) sa national highway ng Aleosan, North Cotabato.", "Ayon kay Lt. Col. Edgar Delos Reyes, commander ng 34th \u00adInfantry Battalion,\u2002bandang alas-10:15 ng gabi sa Sitio Dos, Barangay Pagangan national highway.", "Sa\u2002nasabing\u2002pagsa\u00adbog,\u2002nagiba\u2002ang\u2002lamp post ng Cotabato Electric Cooperative dahil sa lakas ng impact dahilan para mawalan ng suplay ng kuryente.", "Ang nasabing pagsabog ay halos 20 kilometro ang layo mula sa simbahan ng Midsayap na una nang pinasabugan na nagresulta sa pagkasu\u00adgat ng 20."], "category": "National", "title": ["Palasyo, DSWD \u2018nakuryente\u2019 sa Leyte bombing"]},
{"content": ["\u201cPlease be assured that I have only have the best interest of Subic Bay Freeport Zone in my heart and in my mind\u201d.", "Maikli subalit makikitaan ng sinseridad ang naging\u2002pahayag\u2002ng bagong Subic Bay Metropolitan Authority (SBMA) Administrator na si Attorney\u2002Wilma\u2002Eisma kaugnay sa pagkakatalaga sa kanya sa posisyon ni Pangulong Rodrigo Duterte upang isulong ang interes ng Subic Bay Freeport Zone (SBFZ).", "Sa isang esklusibong panayam ng Abante kay Eisma, hindi muna inihayag ng bagong lady administrator ang plano nito sa SBFZ partikular ang marching order sa kanya ni Pangulong Duterte.", "Gayunpaman\u2002ay \u00adnakatakda umano \u00adsiyang magpalabas\u2002ng\u2002\u00adopisyal na pahayag sa \u00adpubliko at\u2002\u00admedia\u2002matapos \u00adniyang makapanumpa sa \u00addarating na Enero 9, 2017."], "category": "National", "title": ["Interes muna ng freeport"]},
{"content": ["Puspusan na rin ang isinasagawang\u2002search and rescue operation ng mga tauhan ng \u00adPhilippine Navy (PN) para sa mga nawawalang\u2002tripulante ng lumubog na MV Starlite Atlantic sa karagatang sakop ng Quezon.", "Nagsimula\u2002nang \u00adtumulong sa mga \u00adtauhan ng Philippine Coast Guard (PCG) ang \u00adtechnical divers ng \u00adPhilippine \u00adNavy \u00adpara sa \u00admabilisang \u00adpaghahanap sa 18 nawawalang biktima ng nasabing barko.", "Maghapong \u00adginalugad kahapon ng mga \u00adtauhan ng\u2002PCG\u2002at\u2002PN\u2002ang \u00adkaragatan sa Mindoro, Batangas,\u2002Marinduque at \u00adQuezon pero bigo ang mga ito na \u00admakita kahit isa sa 18 crew na \u00adiniulat na nawawala.", "Dito, hindi na \u00adiniaalis ng PCG at PN ang posibilidad na nakulong sa loob ng lumubog na barko ang mga crew kaya \u00adplano nang sisirin ito upang malaman ang nasa loob."], "category": "National", "title": ["18 tripulante nawawala sa dagat"]},
{"content": ["Isang barangay kagawad ang napatay \u00adhabang sugatan ang isang \u00adsecurity guard makaraang pagta\u00adtagain ng isang lalaking sabog sa ipinagbabawal na droga habang ang da\u00adlawang biktima ay nag-uusap sa Barangay Dulong Bayan, San Jose del Monte City, Bulacan \u00adkamakalawa.", "Kinilala\u2002ng\u2002pulisya ang biktimang si Engracio Aril Jr.,56, ng Cabugao, Camarines Sur at nagbabakasyon sa kaanak sa Barangay Dulong Bayan, San Jose del Monte City na idineklarang dead on arrival\u2002sa\u2002pagamutan \u00adbunga ng malalim na taga sa ulo.", "Nasugatan\u2002\u00adnaman ang isa pang \u00adbiktimang si Jomarie Ambol ng \u00adBarangay\u2002Sta.\u2002Cruz, Antipolo,\u2002Rizal\u2002at \u00adsecurity\u2002guard\u2002sa \u00adnasabing \u00adlungsod \u00adbunga ng \u00adtinamong mga taga matapos\u2002awatin\u2002ang suspek\u2002na\u2002\u00adnakilalang si\u2002Jonathan\u2002Osdana, 34, \u00adresidente sa Barangay Dulong \u00adBayan ng \u00adnasabing \u00adsiyudad na nakadetine na ngayon.", "Nabatid na nag-uusap ang bakasyunistang kagawad na si \u00adAril at \u00adsecurity guard na si \u00adAmbol sa \u00adBarangay Dulong \u00adBayan ng nasabing lungsod nang lapitan ng suspek na si \u00adOsdana na may bitbit na itak\u2002saka\u2002\u00adpagtatagain ang dalawa kung saan \u00adnapuruhan sa ulo ang biktimang si Aril.", "Lumilitaw na \u00adsabog ito sa droga nang \u00admapagtripan ang \u00addalawang \u00adbiktima."], "category": "National", "title": ["Kagawad patay sa taga ng adik"]},
{"content": ["Tahasang sinabi ng isang senador na ang deklarasyon ng Malaca\u00f1ang na isang \u201cpublic health concern\u201d ang problema sa illegal drugs ay isang paraan lang para makaiwas sa pananagutan sa mahigit 6,000-kataong napatay sa war on drugs.", "Ayon kay Sen. Risa Hontiveros, sa umpisa pa lang ay idineklara na sanang public health concern ang problema sa ilegal na droga at hindi \u2018yung inuna munang mamatay ang libu-libong pinaghinalaang nagtutulak o gumagamit ng ilegal na droga.", "\u201cAt this point, I am afraid that this is an attempt to appropriate the public health advocacy without stopping and exacting accountability for the extrajudicial killings. Malaca\u00f1ang is painting a picture of victory and is using the public health discourse to provide a humane face to its deadly war on drugs and evade accountability for the patent abuses,\u201d patutsada ng senadora.", "Noong Martes, inanunsyo ng Malaca\u00f1ang, na ang problema sa ilegal na droga sa bansa ay isa na ngayong public health issue sa kabila ng nauna nilang pahayag na wagi sila sa giyera kontra droga.", "Kinontra rin ni Hontiveros ang \u201cadd rehab centers and stir\u201d approach ngayon ng gobyerno upang madepensahan lang ang anggulong \u201chealth issue\u201d sa madugong kampanya laban sa ilegal na droga."], "category": "National", "title": ["Hugas-kamay lang sa EJK! \u2014 lady senator"]},
{"content": ["Nilinaw kahapon ng Department of Social Welfare and Development (DSWD) na walang pera kundi guarantee letter lamang ang ipagkakaloob ng gobyerno sa mga kababayang may sakit na may bitbit na reseta.", "Matatandaang sa ilang talumpati ni Pangulong Rodrigo Duterte ay paulit-ulit nitong ibinibida na naglaan ito ng isang bilyon para pagkalooban ng libreng gamot ng gobyerno ang mga kababayang may sakit basta\u2019t mayroon lamang silang bitbit na reseta ng kakailanganing gamot.", "\u201cIyong sa reseta ni President Duterte na \u2018yung isang bilyon na idina-download niya sa ating departamento ay inaayos pa ho natin \u2018yung guidelines. Nililinaw lang ho natin na hindi ho pera ang ibibigay ng department,\u201d paliwanag ni Department of Social Welfare and Development (DSWD) Sec. Judy Taguiwalo sa ginanap na press briefing kahapon sa Malaca\u00f1ang.", "Ang dapat aniyang gawin ng mga maysakit na kababayan ay dalhin ang reseta mula sa doktor na dapat valid.", "\u201cBagong reseta, iva-validate ho natin iyan at bibigyan ho natin ng guarantee letter sa iba\u2019t ibang mga botika. So hindi ho pera,\u201d anang kalihim.", "Ang mga usapin aniya hinggil sa nasabing isyu ay inaayos na ng DSWD.", "\u201cNgayon, inaayos natin na may Memorandum of Understanding tayo sa malalaking ospital kasi doon ang pinakamarami eh. Sa NCR, itong Philippine General Hospital, sa San Fernando Pampanga, sa Cebu, Iloilo, at Davao,\u201d dagdag ni Taguiwalo.", "Ang nasabing programa ay inaasahang ipatutupad sa susunod na taon."], "category": "National", "title": ["P1B medical assistance, hindi datung!"]},
{"content": ["Sinampahan ng kasong disobedience sa Department of Justice (DOJ) ng mga miyembro ng Mababang Kapulungan ng Kongreso ang dating driver-lover ni Senador Leila de Lima na si Ronnie Dayan dahil sa pagbabalewala nito sa ipinadalang summon kaugnay sa isinasagawang pagdinig ng Kongreso sa paglaganap ng ilegal na droga sa New Bilibid Prison (NBP).", "Personal na isinampa ni House committee on justice chairman at Oriental Mindoro Rep. Reynaldo Umali ang reklamo laban kay Dayan na paglabag sa Article 150 ng Revised Penal Code o hindi pagtugon sa summon na inisyu ng national assembly, ng komite o sub-committee nito.", "Kabilang sa mga complainants sina House Speaker Pantaleon Alvarez at House majority leader at Ilocos Norte Rep. Rodolfo Fari\u00f1as.", "Sa pagdinig na isinagawa ng Kongreso, si Dayan ang umaktong bagman para mangolekta ng pera mula sa inmates para sa kampanya ni De Lima sa pagka-senador.", "Sa 3-pahinang complaint affidavit, sinabi nila Alvarez, Fari\u00f1as, Umali na nagpadala ng summons kay Dayan para magbigay-linaw sa isinasagawang imbestigasyon sa paglaganap ng ilegal na droga sa NBP.", "Itinakda ang pagdinig noong Setyembre 28 at Oktubre 6, at pinadalhan ng subpoena si Dayan pero nabigo siyang sumipot sa hearing dahilan para siya ay i-contempt at arestuhin.", "\u201cDayan\u2019s failure to appear during the Committee hearing on October 6 and to respond to the Show Cause of Order without any legal excuse is disobedience to summons lawfully issued by the House of Representatives in violation of the Revised Penal Code,\u201d base sa reklamo."], "category": "National", "title": ["Dayan kinasuhan sa DOJ"]},
{"content": ["Patuloy pa ang isinasagawang beripikasyon ng National Disaster Risk Reduction and Management Council (NDRRMC) sa ulat na 10 katao na ang iniulat na nasawi sa pananalasa ng bagyong Nina.", "Sinabi ni NDRRMC spokesperson Mina Marasigan sa idinaos na briefing kahapon, isa pa lang ang kumpirmado nilang nasasawi bunsod ng bagyo at ito ay si Gregorio Ruel, 43, ng Barangay Sta. Rosa, Mulanay, Quezon na nabagsakan ng puno ng niyog noong December 26.", "\u201cThe DILG (Department of Interior and Local Government) confirmed na may isang namatay. May 10 pa tayong bine-verify na fatalities mula sa iba\u2019t ibang probinsiya. Hopefully hindi na tataas ang bilang na \u2018yan,\u201d pahayag ni Marasigan.", "Kabilang sa mga bineberipikang ulat na namatay ay ang residente ng Barangay Pakiling, sa Mulanay, Quezon, na ang bahay ay nagiba ng malakas na hangin.", "Nakikipag-ugnayan pa rin ang NDRRMC sa PCG kaugnay sa report na pagkawala ng apat na katao pa sa laot.", "Samantala, binitbit ni Pangulong Rodrigo Duterte ang mga miyembro ng gabinete na may mahalagang papel na gagam\u00adpanan para sa pagbangon ng mga lugar na sinalanta ng bagyong Nina.", "Pinaapura na ni Duterte ang pagkukumpuni sa mga nasirang imprastraktura kabilang na ang mga eskwelahan."], "category": "National", "title": ["Bilang ng nasawi kay \u2018Nina\u2019 inaalam pa"]},
{"content": ["Walang transaksiyon sa US Embassy sa lungsod ng Maynila bukas, araw ng Biyernes, Disyembre 30, bilang pakikiisa sa paggunita ng bansa ng Araw ni Dr. Jose Rizal, ang pambansang bayani.", "Ipinahayag ng US Embassy ang kanilang anunsiyo sa pag-post sa kanilang Facebook account.", "Nabatid sa US Embassy, maging ang affiliated offices nila ay wala ring pasok sa nasabing araw.", "Balik normal sa tran\u00adsaksiyon ang US Embassy sa Enero 3, 2017."], "category": "National", "title": ["US Embassy sarado bukas"]},
{"content": ["Sa sobrang pagtutok ng publiko sa pagsalubong sa Bagong Taon, mistulang nakakalimot umano ang mga Filipino na gunitain ang Rizal Day tuwing Disyembre 30 taun-taon bilang pag-alala sa kabayanihan at ambag sa kasaysayan ng pambansang bayani ng Pilipinas na si Dr. Jose Rizal.", "Ito ang obserbasyon ng Department of Interior and Local Government (DILG), kaya ang hamon ni Sec. Ismael Sueno sa mga Filipino, gawing makabuluhan ang \u2018New Year\u2019s resolution\u2019 at gawing inspirasyon at motibasyon ang kabayanihan ni Rizal.", "Ayon kay Sueno, kung mayroong New Year\u2019s resolution ang bawat Pinoy, dapat aniya ay isaalang-alang ang pagmamahal sa bayan ni Rizal at dapat isapuso ito ng bagong henerasyon.", "\u201cWith the might of his ideas and writings, Rizal awakened and moved our ancestors towards reclaiming Filipino freedom and dignity. Rizal is a magnificent Filipino and I believe that modern day Filipinos can take much inspiration from him,\u201d ani Sueno.", "Kaisa ang DILG sa pagbibigay-pugay ngayong araw sa ika-120 martyrdom anniversary ni Rizal na may temang \u201cRizal: Bayaning Global, Aydol ni Juan\u201d na pangungunahan ng National Historical Commission of the Philippines (NHCP) sa Rizal National Monument sa Rizal Park, Manila.", "Si Sen. Grace Poe naman, binigyang-pugay ang kabayanihan ni Rizal sa pamamagitan ng paghahalintulad ng tila magkaibang paraan ng pagmamahal sa bayan ng martir na pambansang bayani sa kasalukuyang klase ng pagmamahal na ibinibida ni Pangulong Rodrigo Duterte.", "Kung madalas sabihin ni Pangulong Duterte na bunsod ng pagmamahal niya sa bansa ang giyera sa ilegal na droga, nagpasaring naman si Poe na hindi kailangang dumanak ang dugo para ipakita ang pagmamahal sa bansa.", "\u201cAng diwa ng kabayanihan ni Rizal ay nasa pagmamahal sa bayan sa isip, sa salita, at sa gawa. Hindi kailangang dumanak ang dugo para ipakita ang pag-ibig sa tinubuang lupa,\u201d diin ng senadora."], "category": "National", "title": ["Gawing inspirasyon ng Pinoy si Rizal"]},
{"content": ["Naagnas na bangkay ng isang lalaki ang lumutang, kahapon ng umaga sa Manila Bay sa Port A\u00adrea, Maynila.", "Sa\u2002imbestigasyon\u2002ni SPO1\u2002Bernardo\u2002Cayab\u00adyab, ng Manila Police District-homicide section, inilarawan nito ang biktimang nasa edad 30-35, may t\u00adaas na\u20025\u20193\u201d,\u2002nakasuot\u2002ng brown na short pants at walang pang-itaas.", "Dakong\u2002alas-7:45 ng umaga nang makita ng isang mangingisda sa lugar ang nakalutang na bangkay kaya kaagad na itinawag sa Philippine Coast Guard (PCG) na siyang nag-ahon sa bangkay.", "Wala\u2002namang\u2002nakitang anumang sugat sa katawan ang biktima kaya pinaniniwalaang nalunod nang lumangoy sa dagat.", "Dinala ang bangkay sa Cruz Funeral para sa awtopsiya\u2002at\u2002safekeeping."], "category": "National", "title": ["Bangkay lumutang sa Manila Bay"]},
{"content": ["BENGUET\u2014 Naitala na sa ilang baha\u00adgi ng lalawigang ito ang kaso ng \u2018andap\u2019 o frost na karaniwang nararanasan tuwing buwan ng Dis\u00adyembre hanggang Pebrero sa susunod na taon.", "Ayon kay Agot Bala\u00adnoy,\u2002general\u2002mana\u00adger ng\u2002Benguet\u2002Farmer\u2019s Marketing\u2002Cooperative (BFMC), posibleng maranasan ng mga magsasaka ang \u2018frost\u2019 partikular sa Paoay, Atok, Benguet.", "Gayunman,\u2002sinabi nito na alam na ng mga magsasaka ang kanilang ginagawa\u2002tuwing\u2002may \u2018andap\u2019 tulad na lamang ng pagdidilig sa kanilang mga pananim bago sumikat ang araw.", "Iginiit naman ni Bala\u00adnoy\u2002na\u2002kinakailangan ding maging handa ang lokal na pamahalaan na magbigay ng tulong sa mga magsasakang apek\u00adtado ng andap.", "Aniya, kapag nakumpirma ng mga ahensiya ang mga nasirang pana\u00adnim ng mga magsasaka dahil sa andap ay dapat silang magbigay ng agarang tulong.", "Kahapon\u2002ay\u2002naitala ang 15.8 degrees celsius na pinakamababang temperatura sa lungsod ng B\u00adaguio kung saan, inaasa\u00adhang mas mababa ng dalawang sentigrado\u2002ang\u2002temperatura sa matataas na bahagi ng Benguet tulad ng Atok, Mankayan,\u2002Kaba\u00adyan\u2002at Kibungan."], "category": "National", "title": ["\u2018Frost\u2019 sa pananim umaatake sa Baguio"]},
{"content": ["Pinutol ng Metro Rail Transit (MRT-3) ang biyahe ng kanilang mga tren kahapon ng umaga bunsod ng dinanas na panibagong aberya.", "Mula sa MRT-3 control\u2002room\u2002na\u2002dakong alas-7:10 ng umaga nang pasimulan nilang ipatupad ang \u2018provisional service\u2019 mula sa Shaw Boulevard,\u2002Mandaluyong City hanggang\u2002Taft\u2002Avenue station sa Pasay City habang tigil muna ang ope\u00adrasyon mula sa North Ave\u00adnue, Quezon City hanggang Shaw Boulevard dahil sa technical problem.", "Ayon sa control tower, nagsimulang\u2002magkaroon ng service interruption dakong alas-6:51 ng umaga hanggang tuluyang putulin ang biyahe dahil sa hindi tinukoy na aberya.", "Dahil rush hour nang maganap\u2002ang\u2002aberya kaya\u2019t naipon ang libu-libong pasahero ng MRT-3 at halos nasakop ang kalahati ng linya ng EDSA."], "category": "National", "title": ["Biyaheng putul-putol ng MRT"]},
{"content": ["Nagsimula\u2002na\u2002kahapon ang paglakas ng bentahan ng paputok at pailaw sa kahabaan ng Mac-Arthur\u2002Highway sa Bocaue, Bulacan makaraang dumagsa na ang mga mamimili bagama\u2019t maraming\u2002uri\u2002ng\u2002firecrackers ang nagtaas ng presyo bunga ng kakulangan ng suplay matapos\u2002maapektuhan\u2002ang produksyon\u2002ng\u2002month long work stoppage order\u2002ng\u2002Department\u2002of Labor and Employment (DOLE).", "Maging ang operatiba ng Bocaue PNP, Bureau of Fire Protection (BFP) at traffic enforcers ay nakaalerto na rin sanhi ng inaasahan nilang higit na pagsikip ng kahabaan ng Mac-Arthur Highway sa bayan ng Bocaue at provincial road papasok at palabas ng North Luzon Expressway (NLEX) sa susunod na 72-oras dahil sa pagdagsa ng mga mamimili ng firecrackers.", "Nakumpirmang magdamagan\u2002ang\u2002bentahan ng paputok at fireworks design sa mga tindahan sa bayan ng Bocaue dahil sa pagdating ng mga namamakyaw ng papu\u00adtok at fireworks design."], "category": "National", "title": ["Presyo ng paputok tumaas"]},
{"content": ["Hinatulang mabilanggo ang dalawang babaeng overseas Filipino workers (OFWs) sa bansang Saudi Arabia matapos masangkot sa pagpatay sa babaeng employer ng mga ito noong nakaraang buwan ng Nobyembre.", "Sinabi ni Vice Consul Alex Estomo, pinuno ng Assistant to National Section of the Philippine Consulate sa Jeddah, inamin ng isa sa dalawang akusado ang ginawang pagpatay sa amo ng mga ito.", "Kinilala ito sa pangalang Rina, na nagsabing self-defense lamang ang ginawa nito dahil sa inatake ito ng kanyang amo habang hawak ang isang patalim.", "Subalit base sa imbestigasyon ng Saudi authorities, nagtamo ang amo ng mga OFWs ng 14 na saksak sa iba\u2019t ibang bahagi ng katawan."], "category": "National", "title": ["2 OFWs kulong sa Saudi"]},
{"content": ["Nagluwal na ang inang dinapuan ng Zika virus ng isang malusog na sanggol bago pa sumapit ang Pasko.", "Kinumpirma ni Health Secretary Paulyn Jean Rosell-Ubial sa isang pulong balitaan kahapon na ligtas na mula sa virus ang 16-anyos na naging pasyente ng Zika mula sa Las Pi\u00f1as City.", "Gayundin ang kanyang sanggol pero patuloy pa rin nilang mino-monitor ang lagay ng kalusugan ng mag-ina.", "Ipinaliwanag ni Ubial na dahil bagong phenomena lamang ito sa ating bansa at hindi pa nila alam kung ano ang mga manipestasyon nito at kung kailan ito lalabas kaya\u2019t patuloy nilang inoobserbahan ang lagay ng mag-ina.", "\u201cUnder close surveillance and monitoring pa rin \u2018yung ating mga patients because as we all know, this is a very new phenomena in our health systems,\u201d ayon sa kalihim. \u201cWe really don\u2019t know when the manifestations will come out and how we will be developing in terms of the spurt of the Zika virus.\u201d", "\u201cAng theory natin, because brain development is in the first and second trimester, kung medyo late in the pregnancy siya nagkaroon ng Zika, more or less safe na siya. But that\u2019s still, even with the World Health Organization, that\u2019s still being monitored,\u201d dagdag pa ni Ubial.", "Sa records ng DOH, hanggang nitong Dis\u00adyembre 28 ay may 52 kumpirmadong Zika cases na naitala sa iba\u2019t ibang health facility sa bansa sa Las Pi\u00f1as, Bi\u00f1an, Laguna, Quezon City at Cebu."], "category": "National", "title": ["Buntis na dinapuan ng Zika, nanganak na"]},
{"content": ["Kuntento na sa kanyang mga naabot at na\u00adging pagsisilbi sa bayan si Pangulong Rodrigo Duterte.", "Kaya naman sinisigurado nito na wala itong gagawing pagmamalabis at ekstensyon pa sa kanyang termino.", "Muling binanggit ni Duterte sa isang pagtitipon nitong Martes ng gabi sa Davao City (Christmas gathering with barangay officials) na wala siyang inaambisyon na kung ano pa man sa gobyerno.", "\u201cInabot na ako ng edad. Tapos na ako sa kuwan. Nakuha ko na ang\u2026naibigay na ng Panginoong Diyos\u2026lahat na ibinigay sa akin\u2026okay na ako ready na,\u201d paghahayag nito.", "Hindi aniya siya manggigigil na palawigin pa ang kanyang hawak na kapangyarihan sa ngayon.", "Kung ano at hanggang saan aniya ang kaloob ng Diyos ay maluwag niyang tatanggapin. Handa umano siyang bumaba sa puwesto at patutunayan niya ang kanyang \u2018palabra de honor\u2019.", "\u201cI have no ambition to stay a minute longer and if you can have it \u2018yang Constitution na \u2018yan I can guarantee you I give you my word of honor in front of the barangay captains of Davao City that I will step down and retire. I was not raised in that kind of set up. Ang sa akin kung ano lang ang maibigay ng Panginoong Diyos okay na ako,\u201d pagtatapos ni Duterte."], "category": "National", "title": ["Digong ready na!"]},
{"content": ["Kinumpirma\u2002kahapon ni Justice Secretary\u2002V\u00aditaliano\u2002Aguirre II na inilipat sa kustodiya ng National Bureau of Investigation (NBI), mula sa selda nito sa New Bilibid\u2002Prison\u2002(NBP), ang high profile inmate na si Jaybee Sebastian.", "Hiniling\u2002umano\u2002ng misis\u2002ni\u2002Sebastian\u2002na mailipat ito sa NBI dahil sa natatanggap umanong pagbabanta sa kaniyang buhay sa kanyang selda sa NBP.", "Hindi naman nagbi\u00adgay ng anumang detalye si Aguirre kaugnay sa tinatanggap na death threat ni Sebastian.", "Nabatid\u2002na\u2002iniutos na ni Aguirre ang pagsasagawa ng imbestigasyon hinggil dito.", "\u201cIt was upon the request of his counsel and his wife. I also ordered an investigation to identify\u2002those\u2002behind\u2002the threat to his life,\u201d ayon kay A\u00adguirre.", "Gayunman, sinabi ni Aguirre na pansamantala lamang ang pananatili ni Sebastian sa NBI custody.", "Nilinaw din ni A\u00adguirre na hindi pa rin natatanggap\u2002si\u2002Sebastian\u2002para maipasailalim sa Witness Protection Program (WPP).", "Si Sebastian, ang pinuno ng Presidio side sa NBP at kabilang sa mga tumestigo laban kay Senator Leila de Lima kaugnay sa iligal na kalakaran ng droga sa NBP.", "Sinabi rin ni Sebastian na nagbigay siya ng P12 milyon kay De Lima sa pamamagitan ng kanyang dating aide na si Joenel Sanchez at da\u00adting Bureau of Correction\u2002(BuCor)\u2002Director Francklin Bucayu para umano sa campaign fund ng Senadora."], "category": "National", "title": ["JAYBEE SEBASTIAN HAWAK NG NBI"]},
{"content": ["Umabot na sa 90 katao ang nabiktima ng papu\u00adtok, ayon sa Department of Health (DOH) na mas mababa ng 39% kum\u00adpara sa kaparehas na petsa noong nakaraang taon.", "Wala pa naman umanong naiuulat na biktima ng ligaw na bala.", "Pinayuhan ng DOH na sandaling masabugan ng paputok ay kaagad na linisin sa running water ang sugat at isugod sa ospital.", "Samantala, dapat na magkaroon muna ng masusing pag-aaral bago ipatupad ang nationwide ban sa mga paputok.", "Ito ang mungkahi ni PNP chief Director General Ronald dela Rosa sa kadahilanang isinasaalang-a\u00adlang din nito ang kapakanan ng mga manufacturer.", "Ayon kay Dela Rosa, mas mainam na magkaroon muna ng masusing pag-aaral sa planong pagbaba\u00adwal sa mga firecrackers para sa information dissemination nang sa gayon ay hindi naman mabigla ang mga gumagawa ng paputok dito sa bansa bilang negosyo.", "Sinabi nito na sa ngayon ay nananati\u00adling malamig si Pangulong Rodrigo Duterte sa ideya ng pagpapatupad ng nationwide ban sa papu\u00adtok dahil mismong siya ay sumubok nang kausapin ang Pangulo tungkol sa naturang panukala.", "Idinagdag pa ng chief PNP na lalabas na hindi patas para sa mga negosyante kung ngayong taon agad ura-uradang ipatutupad ang nasabing firecracker ban."], "category": "National", "title": ["90 katao na ang naputukan!"]},
{"content": ["Lumagapak pero nananatiling \u201cgood\u201d ang satisfaction rating ni Vice President Leni Robredo at tatlo pang senior officials ng gobyerno sa fourth quarter survey ngayong 2016 ng Social Weather Stations (SWS).", "Ang net satisfaction rating ni VP Leni ay naitala sa +37, mas mababa ng 12 puntos mula sa third quarter survey na +49.", "Gayunman, good pa rin ang klasipikasyon ng kanyang net satisfaction rating base sa SWS ratings classification.", "\u201cThe SWS classifies net satisfaction ratings of +70 and above as \u201cexcellent\u201d, +50 to +69 as \u201cvery good\u201d, +30 to +49 is \u201cgood\u201d, +10 to +29 is \u201cmoderate\u201d, +9 to -9 is \u201cneutral\u201d, -10 to -29 is \u201cpoor\u201d, -30 to -49 is \u201cbad\u201d, -50 to -69 is \u201cvery bad\u201d, and -70 and below is \u201cexecrable,\u201d nakasaad pa sa ratings classification ng SWS.", "Maging ang net satisfaction ratings nina Senate President Aquilino \u201cKoko\u201d Pimentel III, House Speaker Pantaleon Alvarez, at Chief Justice Maria Lourdes Sereno ay lumagapak ngayong fourth quarter.", "Ang fourth quarter net public satisfaction poll ay ginawa ng SWS noong Disyembre 3 to 6 gamit ang face-to-face interviews sa may 1,500 adults sa buong bansa at may +3% sampling error margin."], "category": "National", "title": ["Satisfaction rating ni VP Leni, bumaba"]},
{"content": ["Matapos birahin sa sermon ng iba\u2019t ibang parokya ng Simbahang Katolika nitong Kapaskuhan ang extrajudicial killings na isinisisi kay Pa\u00adngulong Rodrigo Duterte rumesbak naman ang Presidente at pinatutsadahan ang mga pari.", "Sa isang pagtitipon sa Davao City (Christmas gathering with barangay officials) pinag-iingat ni Pangulong Duterte ang mga kababayan sa mga relihiyon.", "Sa kabila nito ay binigyan-diin ni Duterte na naniniwala siya sa Diyos.", "\u201cI mean, there is God. But be careful about religion. Kwarta-kwarta lang na,\u201d pasaring ng Pangulo sa religious sector.", "Kaugnay nito, ikinumpara ni Duterte ang pagiging ipokrito ng mga religious critics sa Amerika.", "Sa magkahalong salitang Bisaya at Tagalog ay sinabi ni Duterte na hindi naman nito inaatake ang simbahan at ang Amerika. Ang pinupuntirya niya aniya ay ang pagiging parehong ipokrito ng mga ito.", "\u201cWala ako mag-atake but the hypocrisy of it all. Pareho lang na ug America\u2026 Kita mo sila, sige sila ug siyagit (sigaw), wala naman silang ginagawa. Wa man pud muhatag ang simbahan miski ug isa ka\u2026 Dako man na ang kontribusyon sa mga tao, sige ug ampo ug grasya nga wa pud muabot. Maniwala ka niyang relihiyon. Maniwala kayo. Ay sus. Kolekta lay maayo diha. Kay totoo pa na naay tinuod nga mensahe, muhatag ka ug kwarta, kinsa may wa muampo na mamil\u00adyonaryo? Mamilyonaryo tang tanan,\u201d paghahayag ng Pangulo.", "Nagpapakatotoo lamang umano si Pa\u00adngulong Duterte kaya naman hindi nito maiwasan na maglabas ng kanyang saloobin patungkol sa mga banat sa kanya ng religious critics tungkol sa extrajudicial killings.", "\u201cAko prangka-prangka lang. Ang laki-laki ng problema ng Pilipinas, extrajudicial. Mga pari sige yawyaw ng extrajudicial,\u201d pagdidiin nito."], "category": "National", "title": ["RELIHIYON, PERA-PERA LANG! \u2014 PDU30"]},
{"content": ["Tinutunton na ng National Bureau of Investigation (NBI), ang mga lokal na opisyal ng pamahalaan na nagbibigay ng proteksyon sa multi-bilyong drug bust na magkasunod nilang isinagawa sa San Juan City nitong nakalipas na Disyembre 23 at 26.", "Sa ginanap na press conference sa NBI na pinangunahan ni Justice Sec. Vitaliano Aguirre II, sinabi ng kalihim na naniniwala siya na may mga lokal na opisyal na nagbibigay ng proteksiyon sa ope\u00adrasyon ng ilegal na droga sa nabanggit na lugar.", "Gayunman, hindi muna binanggit o kinilala ni Aguirre ang mga pangalan ng mga opisyal ng gobyerno na nagbibigay ng proteksiyon sa sindikato na binansagan ng NBI na \u201cRed Dragon\u201d dahil ang ginagamit na plastic ay kulay pula na may disenyong dragon.", "Ayon kay Roel Bolivar, Task Force commander at Assistant Regional Director (ARD), may pagkakataon na \u2018nasunog\u2019 ang kanilang ope\u00adrasyon dahil mara\u00adming nakakalat na San Juan Police sa lugar.", "Sinabi naman ni Atty. Ross Jonathan Galicia, deputy Task Force commander na mayroon na silang listahan ng mga lokal na opisyal na nagbibigay ng proteksyon sa sindikato sa kabila nang mahigpit na kampanya ng gobyerno laban sa ilegal na droga ay kampante silang nag-o-operate sa San Juan.", "\u201cAndun lang sila sa lugar, paikut-ikot lang sila dun,\u201d ayon kay Bolivar.", "Sa kabuuan umabot sa may 890 kilograms ng high grade methamphe\u00adtamine hydrochloride at 1,110 liquid shabu ang nakumpiska ng NBI sa serye ng isinagawang raid mula Setyembre hanggang Disyembre 26.", "Nalaman na nagsimula ang monitoring ng NBI sa sindikato noong Set\u00adyembre 2016 hanggang makumpirma ang impormasyon at mahinog noong Disyembre 23.", "Una umanong nakatanggap ng impormasyon ang NBI noong Setyembre na isang Chinese Drug Group na pinamumunuan ng isang \u201cXiong\u201d ang sangkot sa pagmamanupaktura at pagpapakalat ng shabu sa Metro Manila.", "Sa patuloy na \u2018case build-up\u2019 ng NBI natisod nila ang siyam na kilo ng shabu noong Disyembre 2 sa Bacoor, Cavite kung saan naaresto sina Saadoding Monib at Abubakar Mamarinta.", "Kasunod nito ay natunton nila ang imbakan ng shabu ng sindikato sa #1208 Wilson St., San Juan City at sa #309 Mangga St., Little Baguio, San Juan City. Nag-apply ang operatiba ng search warrant kay Makati RTC Judge Edgardo Caldinas ng Branch 65.", "Sa isinagawang raid noong Disyembre 23, isisilbi na ng NBI ang search warrant nang makita nila ang ilang kalalakihan na umalis ng bahay sa Mangga St. at nakasakay sa kulay dilaw na Honda Jazz at kulay itim na Nissan Juke.", "Binuntutan ng mga ahente ng NBI ang dalawang sasakyan. Huminto ang mga ito sa #24 A. Bonifacio St., San Juan City para isakay ang mga bulaklaking bag kung saan ang Nissan Juke na sasakyan ay bumalik sa Mangga St. habang ang Honda Jazz ay dumiretso sa Greenhills Shopping Center.", "Ang Honda Jazz na sasakyan ay pinara ng mga ahente ng NBI sa Annapolis St. at dito nakuha ang 101.373 kilong shabu na nakalagay sa anim na bulaklaking bag na dadalhin sana umano sa Mindanao. Naaresto sa operasyong ito sina David Go, 44; Abdullah Jamal, 33; Salim Arafat, 19; at Basher Jamal, 19.", "Sa Mangga St. naman naaresto ng NBI sina Che Wen alyas Jacky Tan at Shi Guixiong alyas Xiong, 44, kung saan nakuha ang 529 na kilong shabu habang 155 kilo naman ng shabu ang nakuha sa bahay sa Bonifacio St.", "Ang nakumpiska namang 1,110 litro ng liquid shabu ay kaya umanong mag-produce ng 500 kilong finished product (shabu powder)."], "category": "National", "title": ["\u2018RED DRAGON\u2019 NINONG, TARGET NA!"]},
{"content": ["Nanindigan si Sen. JV Ejercito na kaya naospital ang kanyang amang si dating Pangulo at ngayon ay Manila Mayor Joseph Estrada ay dahil sa \u201cpneumonia\u201d.", "Ayon kay Ejercito, ito raw kasi ang naging findings ng doktor sa Cardinal Santos Medical Center kung kaya\u2019t iniulat lang niya sa media.", "\u201cThat was the findings of doctors in Cardinal,\u201d ayon sa tweet ni JV.", "Ang pahayag ni Ejercito ang itinanggi naman ng kanyang kapatid na si dating Sen. Jinggoy Estrada, nakakulong ngayon sa Custodial Center ng Philippine National Police (PNP) sa Camp Crame.", "\u201cContrary to what had been said and reported in the media, my father has no pneumonia,\u201d diin ni Jinggoy sa inilabas na statement noong Disyembre 26.", "\u201cMy father suffered an asthma attack due to over fatigue and because of the weather,\u201d paliwanag pa nito.", "Dahil sa nagkokontrahang pahayag ng dalawang anak, naguguluhan mismo ang mga Manile\u00f1o kung ano talaga ang sakit ng kanilang mayor."], "category": "National", "title": ["ANO TALAGA SAKIT NI ERAP?"]},
{"content": ["Nag-isyu ng paalala at safety tips ang kapulisan ng Central Luzon sa pamumuno ni P/Chief Supt. Aaron N. Aquino, Regional Director ng Regional Police Office 3 (RPO3) para ngayong nalalapit na pagsalubong sa Bagong Taon upang maiwasan ang sakuna lalung-lalo na sa paggamit ng mga paputok.", "Narito ang ilang mga safety tips at dapat gawin na pag-iingat sa paggamit ng paputok:", "*Kung maaari, tuluyan nang iwasan ang magpa\u00adputok \u2013 Mas mabuti (at makakatipid) kung makilahok na lamang sa mga fireworks display. Ito ang pinaka-mabisang paraan upang maka-iwas sa mga sakunang dulot ng paputok.", "*Siguraduhing ang dekalidad (quality) ng pa\u00adputok \u2013 Maraming aksidente ay dahil hindi maganda ang quality ng paputok. Siguraduhing mapagkakatiwalaan ang tatak ng paputok na bibilhin; tingnan at suriin kung maayos ba ang pagkakabit ng mitsa.", "*Huwag ipaubaya sa mga bata ang pagpapa\u00adputok \u2013 Bago ipagkatiwala sa inyong mga anak ang pagpapaputok, tiyakin na sila\u2019y nasa ganap na edad at maaari nang bigyan ng ganitong responsibilidad. Dapat alam nila kung ano ang dapat at ano ang mga hindi dapat gawin sa mga paputok.", "*Ilayo ang mga matatanda at may sakit sa mga paputok \u2013 Ang sobrang ingay na putukan, at ang usok ng dala ng mga paputok, ay maaaring makasama sa mga matatanda. Maaaring tumaas ang kanilang BP. Sa mga may sakit naman, maaaring makalala ang usok. Ito\u2019y higit na totoo sa mga may hika at sakit sa baga.", "*Maging maingat sa pagsindi ng paputok \u2013 Para masiguradong hindi maputukan, siguraduhing ang mitsa ay may sapat na haba. Maaari itong dugtungan ng papel o dyaryo, o maaaring gumamit ng sticks na may katol sa dulo upang magsilbing pansindi.", "*Huwag na huwag hahawakan ang labentador at saka sisindihan at ihahagis \u2013 Ito\u2019y usung-uso lalo na sa mga kabataan: ang pagsindi ng five-star, labentador, o maging pla-pla habang hawak ito sa kamay, tapos ay saka ihahagis. Ito\u2019y napaka-delikado. Maaaring ang mitsa ay umandar na mabilis at maputukan ang iyong kamay.", "*Siguraduhing balanse o hindi gagalaw ang mga trumpilyo at fountain \u2013 Isang maaaring maging sanhi ng sunog ay kung ang isang fountain ay matumba, at masiklaban nito ang isang karatig na bahay. Maaari ring itong mangyari sa trumpilyo kung ito\u2019y tumalsik mula sa pagkakapako.", "*Huwag ituro ang kwitis sa direksyon ng mga bahayan \u2013 Ang kwitis, bilang isang lumilipad na paputok, ay delikado kung ito\u2019y lilipad patungo sa isang bahay. Maaari rin nitong matalsikan ang isang kawawang nilalang. Ang kwitis ay dapat ituro paitaas, wala sa mababang angulo, at hindi nakaturo sa kapit-bahay (kahit sila\u2019y kagalit mo!).", "*Huwag galawin o pulutin ang anumang paputok na nagmintis \u2013 Huwag manghinayang kung ang paputok ay hindi pumutok. Maaaring buhay parin ang paputok at dahan-dahan lamang ang andar ng mitsa nito. Ito\u2019y huwag munang galawin; at huwag nang subukang sindihan. Sa halip, basain ng mabuti gamit ng hose ang paputok na nagmintis upang ito\u2019y hindi na pumutok. Walisin ito kinabukasan.", "*Kung maputukan, hugasan agad ang kamay ng tubig at sabon at dalhin kaagad sa ospital \u2013 Ang firecracker injury ay isang uri ng pagkasunog na kailangang maagapan. Hugasan kaagad ang apek\u00adtadong bahagi gamit ang tubig at sabon, at dalhin ito kaagad sa Emergency Room ng pinakamalapit na ospital."], "category": "National", "title": ["Paalala ng pulis sa pagsalubong sa Bagong Taon"]},
{"content": ["Tiniyak ng Palasyo ng Malaca\u00f1ang na hindi iiwanan sa ere sa pamamagitan ng embahada ng Pilipinas sa Kuwait ang Pinay na inaakusahang may kaugnayan sa Islamic State jihadist group o ISIS.", "\u201cWe respect the judicial processes of other nations in dealing with Filipinos abroad being prosecuted for violation of the laws of their host countries. In the case of the Filipina in Kuwait, what our embassy can do is to extend legal and consular assistance and make sure our kababayan gets due process and her rights are not violated,\u201d pahayag ni Presidential Communications Office (PCO) Sec. Martin Andanar.", "Matatandaan na base sa ulat ay hinatulan ng sampung taong pagkakakulong ang isang Filipina sa Kuwait.", "Inaakusahan ang 32-anyos na Pinay na kasapi ng teroristang Islamic State jihadist group."], "category": "National", "title": ["Pinay ISIS aalalayan sa kaso"]},
{"content": ["Lumubog sa karagatan ng Zamboanga City ang isang tugboat may sakay na dalawang katao makaraang\u2002bumangga\u2002sa isang barko, kahapon ng umaga.", "Nabatid\u2002sa\u2002Coast Guard\u2002District\u2002Southwestern Mindanao, lumubog ang M/Tug La Bella sa layong 500 metro mula sa Cawa-Cawa Boulevard sa Zamboanga City kaninang alas-7:10 ng umaga.", "Nagkabanggaan umano ang M/Tug La Bella ng barkong MV Gold Eagle na naging dahilan ng pag\u00adlubog ng tugboat.", "Nailigtas\u2002naman\u2002ng mga tauhan ng Philippine Coast Guard (PCG) na nagresponde ang sakay na kapitan at isang tripulante ng M/Tug La Bella.", "Wala namang nasaktan o naitalang casualty mula sa insidente.", "Sa kabila na may kargang diesel ang tugboat, kusa naman itong natutunaw kaya wala umanong dapat\u2002ipangamba\u2002na magkakaroon ng oil spill."], "category": "National", "title": ["Tugboat lumubog sa Zambo"]},
{"content": ["Itinanggi ng United States Embassy sa Maynila ang umano\u2019y plano ni dating Ambassador Philip Goldberg na patalsikin sa posisyon si Pangulong Rodrigo Duterte.", "Sa inilabas na kalatas ng US Embassy, tahasang pinabulaanan nito na may \u2018blueprint\u2019 na nakahanda laban kay Duterte.", "\u201cAs Secretary (John) Kerry said in his meeting with President Duterte in July, the United States respects the sovereignty of the Philippines and the democratic choices made by the Philippine people in selecting their leaders,\u201d sa kalatas ni US Embassy Press Attach\u00e9 Molly Koscina.", "Tugon ito ng US official sa artikulong lumabas sa Manila Times na nagsasabing si Goldberg ang nasa likod ng \u201cblueprint to undermine Duterte\u201d na magagamit para makatulong sa pagpapatalsik kay Pangulong Duterte sa posisyon nito."], "category": "National", "title": ["Oust plot vs Duterte itinanggi"]},
{"content": ["Hindi na makakasama ng kanyang pamilya sa pagpasok ng Bagong Taon ang 16-anyos na binatilyong sinamang palad na makuryente at tuluyang namatay sa insidenteng naganap pasado ala-una ng tanghali kamakalawa sa bayan ng San Juan, Batangas.", "Kinilala ng San Juan Municipal Police Station ang biktimang si John Rey Jara y Calibgos ng Brgy. Bataan, San Juan, Batangas, na deklaradong dead on arrival sa San Juan District Hospital, ilang minuto matapos itong maisugod doon."], "category": "National", "title": ["Binatilyo nakuryente"]},
{"content": ["Nakabilang sa Top 10 photos of 2016 ng Time Magazine ang larawan ng isang batang babae na umiiyak sa tabi ng kabaong ng kanyang ama na biktima ng sinasabing drug-related killings na nangyayari sa bansa.", "Ayon sa ulat, itinuring na \u201cmost striking and lasting\u201d topic sa buong mundo ang nagaganap na pagpatay sa mga hinihinalang sangkot sa pagtutulak at paggamit ng ilegal na droga sa ilalim ng kampanya ng Duterte administration.", "Ang nasabing larawan ay kuha ng New York Times photographer na si Daniel Berehulak.", "Makikita sa larawan ang batang si Jimji, 6-anyos na umiiyak sa tabi ng kabaong ng kanyang ama habang nakaburol ito sa kanilang tahanan noong nakalipas na Oktubre sa Navotas City."], "category": "National", "title": ["Top 10 photos ng Time Magazine"]},
{"content": ["Apat na kasapi ng isang pamilya na kinabibilangan ng isang bata ang sugatan nang hagisan ng granada ng tatlong lalaki na sakay ng motorsiklo ang isang tindahan sa Cagayan de Oro City kamakalawa ng gabi.", "Pawang nagtamo ng mga tama ng sharpnels sa likurang bahagi ng katawan ang mga biktimang mag-live in partner na sina Julius at Zaide Villarin; anak nilang anim na taon at isang Ronald Alunan, bumibili lamang sa tindahan.", "Napag-alaman na nasa tindahan ang mga biktima sa Sitio Kabula, Brgy. Lumbia, Cagayan de Oro City; nang dumating ang tatlong suspek na lulan ng dalawang motorsiklo at agad naghagis ng granada na mabilis naman sumabog.", "Bagama\u2019t kinukumpirma pa, may teorya ang pulisya na posibleng anggulo sa business rivalry at inggit ang dahilan sa paghagis ng granada.", "Ang mga biktima ay naka-confine sa J.R Borja Memorial City Hospital dahil sa mga sugat sa likod, balikat at paa."], "category": "National", "title": ["Magpamilya hinagisan ng granada"]},
{"content": ["Patay sa pamamaril ang isang bagitong pulis na anak ng vice mayor ng Tupi, South Cotabato kamakalawa ng gabi sa brgy. Miasong, Tupi.", "Nagtamo ng mga tama ng bala ng 12 gauge shotgun sa katawan dahilan ng kamatayan nito ang biktimang si PO1 John Mark Escobillo, in-charge sa Community Police A\u00adssistance Center ng Brgy. M\u00adiasong, Tupi.", "Ang biktima na anak ni Tupi, South Cotabato, Vice Mayor Noel Escobillo, ay binaril ng mga suspek na sakay ng motorsiklo bandang alas-9:15 ng gabi habang pauwi ito sa kanilang bahay.", "Napag-alaman\u2002na kagagaling lamang sa kanyang duty sa Tupi amusement park nang tamba\u00adngan ng hindi nakikila\u00adlang motorcycle gunmen."], "category": "National", "title": ["Pulis na anak ng VM patay sa ambus"]},
{"content": ["Apat katao ang inaresto matapos makumpiskahan ng may P20 milyon halaga ng shabu Martes ng gabi sa Brgy. Impalutao, Impasug-ong, Bukidnon.", "Bukod sa iligal na droga, nakakumpiska rin ang mga arresting officers ng kalibre .45 pistol, mga bala, P1,450 cash, tablet at cellphones mula sa mga dinakip na suspek na sina Nahar Apam, Sohud Salik, Tho Tha at Johari Akmad na pawang taga-Mindanao.", "Napag-alaman na pinara at sinita ng mga tauhan ng Highway Patrol Group 10 Regional Chief Sr. Supt. Gabriel Lopez ang gray Toyota corolla na may plakang UCO-308 at dito tumambad ang mga shabu at inaresto ang mga sakay nito.", "Inihahanda na ang kasong carnapping, paglabag sa Comprehensive Dangerous Drugs Act of 2002 at i\u00adllegal possession of firearms and ammunitions na isasampa laban sa mga suspek."], "category": "National", "title": ["P20M shabu nasabat sa Bukidnon"]},
{"content": ["Masayang dumating ang 1500 mga overseas Filipino workers (OFW) na nagmula sa iba\u2019t ibang bansa sa Ninoy Aquino International Airport (NAIA) kahapon ng hapon sa Pasay City.", "Mismong sina Department of Labor and Employment (DOLE) Secretary Silvestre Bello III at Overseas Workers Welfare Administration (OWWA) administrator Hans Leo Cacdac at iba pang opisyal ng gobyerno ang sumalubong pa sa mga OFWs na nagmula sa Kuala Lumpur, Abu Dhabi, Taipei, Doha at Kuwait, dakong alas-kuwatro nang dumating sa NAIA Terminal 1 sakay ng tatlong eroplano.", "Dito sa Pilipinas magbabagong taon upang makapiling ang kani-kanilang pamilya.", "Lalong sumaya ang mga ito nang bigyan sila ng regalo sa ilalim ng programa ng Dole at OWWA na \u201cNEW YEAR\u2019s OFW SALUBONG\u201d kung saan ang tatlong OFW na mga household service workers na mula sa Kuala Lumpur, Abu Dhabi at Kuwait ang tumanggap ng P50,000 bawat isa.", "Bukod sa tatlo, tatlo pang bagong dating na Pinoy workers ang nakatanggap ng 32 inch na TV set bawat isa.", "Ang mga nasabing bilang na OFWs ay sakay ng mga flight EY-424; MH-704; KU-417; KU-417; QR-933; CI-701 na magkakasunod na lumapag kahapon sa NAIA T1.", "May dagdag na regalo para na 40 basket of groceries na ipapa-raffle, loot bags na naglalaman ng assorted items.", "Kinilala ang masuwerteng nanalo ng P50,000 na sina Rafael Dela Cruz Marasigan, Jinarda Bonifacio Vagallon At Antonio Rempillo Mendoza Jr.", "Tinanggap din nina Ina Marites Piz Hablado, Veronica Evangelista Fernandez at Jomily Siobal Naniong ang tig-iisan TV na 32 inches.", "Sinabi pa nina Bello at Cacdac na itong progra\u00admang \u2018OFW Salubong\u2019 ay taun-taong ginagawa ng gobyerno upang bigyang saya ang mga tinaguriang \u2018Bagong Bayani\u2019."], "category": "National", "title": ["Pamaskong  handog sa OFW"]},
{"content": ["Patay ang isang 46-anyos na lalaki makaraang ito ay pagbabarilin ng kanyang malaon nang kaalitan sa Jael Compound, Brgy. Ilayang Iyam, Lucena City kamakalawa ng tanghali.", "Kinilala ang biktima na si Christoper Eubanas Padua.", "Batay sa report ng Lucena PNP, nasa harap ng kaniyang bahay ang biktima ng dumating ang suspek na si Erwin Vergara Chavez, 27-anyos.", "Agad nagbunot ito ng \u2018di natukoy na kalibre ng baril at ipinutok sa biktima na nagtamo ng mga tama sa iba\u2019t ibang bahagi ng katawan.", "Naisugod pa ito sa ospital subalit ideneklara na itong dead on arrival ng doktor.", "Mabilis namang tumakas ang suspek sakay ng isang motorsiklo.", "Napag-alaman na ang biktima at ang suspek ay may matagal nang alitan at ang biktima ay isa ring drug personality na sumuko sa Oplan Tokhang kamakailan."], "category": "National", "title": ["Tokhang surrenderee, tinodas"]},
{"content": ["Tatlong kaso ng biktima ng stray bullet ang naitala ng PNP nitong paggunita ng Pasko.", "Dalawang\u2002\u00adinsidente ang naitala sa Cebu at isa sa General Santos City.", "Bukod\u2002dito,\u2002may \u00addalawa ring biktima ng ligaw na bala mula sa \u00adCagayan Valley at sa \u00adNueva \u00adVizcaya.", "Samantala, isa na ang patay sa pamamaril nitong Pasko.", "Ito ay batay sa datos ng PNP sa ilalim ng \u2018Ligtas Paskuhan 2016\u2019 \u00adsimula noong December 16 hanggang kahapon ng umaga.", "Gayunman hindi na idinetalye ng pulisya ang pagkakakilanlan ng biktima na mula pa sa \u00adRegion 7.", "Samantala,\u2002\u00adtatlo \u00adnaman ang iniulat na \u00adnasugatan\u2002matapos tamaan ng ligaw na bala \u00adhabang \u00adpito naman ang \u00adinaresto sa kasong \u00adillegal discharge\u2002of\u2002firearms."], "category": "National", "title": ["9 nadale ng ligaw na bala"]},
{"content": ["Walang sasantuhin at \u00adpatatawarin ang PNP sa kampanya laban sa indiscriminate firing sa pagsalubong sa Bagong Taon.", "Ayon kay PNP chief Director General Ronald dela Rosa, kakasuhan at mananagot sa batas ang mga maaarestong sangkot sa walang habas na pagpapaputok lalo na kung ang sangkot ay kasapi ng PNP.", "\u201cEverything that goes up, it goes down. Ang mga nagpapaputok sa \u00aditaas wala naman pupuntahan \u2018yan kundi sa ibaba din kaya hindi mo malaman kung saan babagsak. Hindi mo malaman kung sino ang tatamaan sa pagbagsak. Kaya binabalaan ko kayo sa kala\u00adsingan n\u2019yo, kaya kapag kayo nahuli, wala kaming patawad,\u201d wika ni Dela Rosa.", "Matatandaang noong nakalipas na pagsalubong sa bagong taon, dala\u00adwang pulis ang napaulat na sangkot sa indiscriminate firing kung saan isa dito ay nakasuhan at isa ay nag-AWOL.", "\u201cGan\u2019yan din ang kahihinatnan ng mga pulis kapag nasangkot sa indiscriminate firing dahil hindi ko kayo tatantanan, hindi kayo makakalusot sa batas, tatanggalin ko kayo sa serbisyo,\u201d banta pa ni Dela Rosa.", "Kasabay nito, umapela si Dela \u00adRosa sa mga sibilyan na nagmamay-ari ng mga baril na maging responsable kung ayaw nilang mahuli at makasuhan."], "category": "National", "title": ["PNP walang sasantuhin sa indiscriminate firing"]},
{"content": ["Masusi ngayong nagsasagawa ng imbestigasyon ang Philippine Coast Guard (PCG) kaugnay sa sampung barko na sumadsad at napadpad sa karagatan ng Puerto Galera matapos ang pagbayo ng bagyong \u2018Nina\u2019 noong Pasko.", "Kahapon, tatlo pang barko ang sumadsad sa Puerto Galera, Oriental Mindoro.", "Ayon kay Capt. Julius Caesar Victor Marvin Lim, district commander ng Coast Guard Southern Tagalog, kabilang sa mga sumadsad ang MV Reina Olympia ng Montegro Shipping Lines, MV Ariana Gabrielle na isang cargo vessel at ang LCT Anisha Bernadette.", "Sinabi ni Lim na dahil sa lakas ng hangin at mala\u00adlakas na hampas ng alon ay napadpad sa mababaw na bahagi ng dagat sa Barangay San Antonio at Balatero ang mga barko.", "Nauna nang naiulat na pitong barko rin ang sumadsad sa Puerto Galera habang nananalasa ang bagyong Nina."], "category": "National", "title": ["Coast Guard aligaga sa 10 barkong sumadsad"]},
{"content": ["Pumalya ulit kahapon ang isang tren ng Metro Rail Transit (MRT) kaya napilitang ibaba ang mga pasahero.", "Sa\u2002abiso\u2002ng\u2002MRT, alas-9:01 ng umaga nang pababain ang mga pasahero ng tren sa bahagi ng Ayala station northbound dahil sa technical problem.", "Sinabi ng pamunuan ng MRT na nagkaroon ng \u2018on-board error\u2019 sa isang panel ng tren kaya\u2019t nagpatupad sila ng safety precautionary measure.", "Dahil\u2002mapanganib kung ituloy ang biyahe ng nagka-aberyang tren, mabilisang pinababa ang mga pasahero at hinintay ang kasunod na tren para isakay ang mga naperwisyong mananakay.", "Dahil sa \u00adnapapadalas na aberya at pagtirik ng mga tren ng MRT, nakiusap ang mga pasahero na ayusin ang serbisyo sa mass service system upang hindi ito magdulot ng panganib sa commu\u00adting public."], "category": "National", "title": ["MRT walang holiday sa tirik"]},
{"content": ["Natagpuan na ang ilang bahagi ng bumagsak na military plane ng bansang Russia sa Black Sea makaraan ang isinagawang malawakang search operation.", "Ayon sa ulat, itinanggi ni Russia\u2019s transportation minister Maxim Sokolov na may kinalaman sa terorismo ang nasabing trahedya na ikinasawi ng 84 na pasahero at walong crew ng Tu-154 ng Russian military na bumagsak noong nakaraang Linggo, dalawang minuto lang matapos itong mag-takeoff mula sa Sochi City patungong Syria.", "Kasama sa sakay ng nasabing eroplano ang dose-dosenang singers ng kanilang military choir na sikat sa buong mundo.", "Partikular na tinitingnan ng mga awtoridad ang anggulong pilot o technical error na sanhi ng pagbagsak ng eroplano."], "category": "National", "title": ["Russian plane natagpuan na"]},
{"content": ["Humingi na ng tulong sa pamamagitan ng Facebook ang isang grupo ng mga\u2002Filipino-American sa Atlanta upang magbi\u00adgay linaw sa pagkawala ng isang Pinay na nawawala noon pang Oktubre 28 nang taong kasalukuyan.", "Sa pahayag ni \u00adWilly Blanco ng Fil-Am Association\u2002sa\u2002\u00adAtlanta sa WSB-TV 2 nitong Lunes, Disyembre 26, lumapit na sila sa Atlanta Pinoy Facebook page na may libu-libong followers upang makatulong sa pagbibigay ng impormasyon upang matagpuan si Cecilia Bustamante, 42.", "Sa ulat ng WSB-TV 2 noong Disyembre 21, \u00adtumawag sa 911 noong Disyembe 2 ang mga kaibigan ni \u00adBustamante matapos hindi siya duma\u00adting sa kanilang Thanksgiving.", "Tumanggi\u2002namang mag\u00adbigay ng anumang pahayag sa media ma\u00adging sa pulisya ang asawa ni Bustamante (hindi binanggit ang pangalan) hinggil sa pagkawala ng kabiyak.", "Mistulang wala siyang pakialam sa pagka\u00adwala ng kanyang asawa ayon sa ulat.", "Sa pahayag ni Capt. Ernesto Ford, ng Chamblee police, hindi ini-report ni Mr. Bustamante ang pagkawala ng kanyang asawa, at nagpa\u00adkita rin siya ng kawalan ng concern sa kabiyak nang kausapin para sa imbestigasyon gayong ito ang ina ng kanilang anak.", "Sinabi ni Capt. Ford sa Fox 5 Atlanta na nawala ang ginang nang labag sa kanyang kalooban dahil wala itong dalang pera, walang credit card at hindi rin dala ang passport.", "Sa ngayon ay wala pang kasong isinasampa laban kay Mr. Bustamante.", "Sa\u2002katunayan\u2002ay nasa poder pa niya ang kanilang 7-taong gulang na anak na si Alex.", "Ayon kay Mary Kem\u00adzura, kaibigan ng mag-asawa na may nangya\u00adring hindi maganda kay Cecilia.", "Hindi aniya maubos maisip na iwanan ni Cecilia ang kanyang anak na si Alex.", "Sa inilabas na report ng WTOC, si Cecilia ay may taas na 5\u20193\u201d, may timbang na 120 lbs. Huli siyang nakita nang umalis sa kanyang trabaho sa Peachtree Street, Atlanta dakong 11:40 noong Oktubre 28."], "category": "National", "title": ["Dahil sa nawawalang Pinay, Fil-Am Association nagpasaklolo na sa FB"]},
{"content": ["\u2014 Hawak \u00adngayon ng pulisya ang isang sub-leader ng Abu Sayyaf at tauhan nito \u00admatapos \u00adsilang\u2002masakote\u2002sa \u00adpribadong\u2002pagamutan sa \u00adZamboanga City sa \u00adMindanao.", "Kinumpirma rin ito ng Western Mindanao Command at kinilala ang sub-leader na si Hairulla Asbang, alyas Ahadi; at ang tauhan nitong si Jaber.", "Agad dinakip si \u00adAsbang sa loob ng Zamboanga \u00adPeninsula Medical Center kung saan ay nagpapagamot ito dahil sa tama ng bala ng baril sa katawan.", "Galing pa umano si Asbang sa lalawigan ng Sulu at doon nabaril sa pakikipagsagupaan sa militar.", "May\u2002patung-patong na kasong kriminal si Asbang at iniugnay ito sa kidnapping ng 2 Canadian at isang Norwegian man sa Samal Island sa Davao del Norte noong September 2015.", "Parehong\u2002pinugutan ng ulo ang dalawang \u00adCanadian na sina Robert Hall at John Ridsdel at ang kasamahang si Kjartan Sekkingstad ay pinalaya matapos na magba\u00adyad ng malaking ransom ang pamahalaan nito sa Abu Sayyaf.", "Bantay-sarado sa paga\u00admutan si Asbang \u00addahil sa posibleng\u2002pagliligtas\u2002sa kanya ng Abu \u00adSayyaf. Hindi mabatid kung paanong natunton ng mga \u00adawtoridad si Asbang ngunit \u00adposibleng isinumbong ng pagamutan o security guards nito sa pulisya ang pagdating ng rebelde na isang standard operating procedure sa mga pasyenteng nabaril."], "category": "National", "title": ["Sayyaf sub-leader nabasyo sa Zambo"]},
{"content": ["Apat\u2002na\u2002\u00adsuspected members ng gun for hire group\u2002na\u2002tinaguriang \u2018highway boys\u2019 ang napatay matapos manlaban sa mga awtoridad sa Cainta, Rizal kung saan 16 hinihinala\u2002ring miyembro \u00adnito na nakaengkuwentro ng Cainta, PNP ang naka-hold ngayon para sa im\u00adbestigasyon.", "Ayon kay Sr. Supt. Marlon Gnilo, hepe ng Cainta Police, nakatanggap sila ng impormasyon kaugnay sa pagpatay ng nasabing grupo sa isang lalaki kamakailan lamang.", "Sinabi ni Gnilo, nang isagawa nila ang operasyon ay nagpulasan ang mga kasapi ng nasabing grupo pero ilan sa mga ito ang nanlaban kaya napatay ang apat. Isa naman sa mga suspek ang naaresto at isinasailalim ngayon sa interogasyon.", "Ang nasabing grupo ay sangkot din sa mga serye ng highway robbery sa lugar at sa Metro Manila. Sangkot din ang mga ito sa operasyon ng iligal na droga sa Cainta, Rizal.", "Ayon pa kay Gnilo, sa ngayon ay hinuhukay na nila ang sinasabing mass grave kung saan inililibing ng grupo ang kanilang mga napapatay na biktima."], "category": "National", "title": ["HIGHWAY BOYS NALAMBAT; MASS GRAVE, BUKING"]},
{"content": ["Back-to-normal na ang biyahe ng mga bus na rutang Katimugang Luzon o Southern Tagalog matapos ang pananalasa ng bagyong \u2018Nina\u2019, kaya naman nagsimula na kahapon ang pila-baldeng senaryo sa pagkuha ng ticket para sa mga magba-Bagong Taon sa probinsya.", "Sa Araneta Center Bus Terminal sa Cubao, Quezon City at sa mga bus terminals sa Pasay City, nagsimula nang kumapal ang pila ng mga pasahero.", "Pinayagan na ring bumiyahe ang mga na-stranded na pasahero patungong Iloilo at Davao, gayundin ang mga rutang Visayas na pinigilang bumiyahe dahil sa pagtama ng bagyong Nina noong Kapaskuhan.", "Ayon sa pamunuan ng Araneta Center Bus Terminal, naunang bumiyahe ang 300 stranded na pasahero patungong Visayas at sumunod na bumiyahe ang 500 stranded passengers na biyaheng Iloilo at Davao.", "Sa pagtaya ng terminal, walong libo hanggang sampung libong katao ang aasahan nilang mag-uunahan sa advance reservation ngayong araw para humabol sa bisperas ng Bagong Taon sa December 31.", "Sa mga bus terminals naman na biyaheng Norte sa Sampaloc, Manila, fully-booked na rin ang ilang biyahe ng Florida Liner, Dalin Liner, Victory Liner at iba pang biyaheng Isabela at Cagayan."], "category": "National", "title": ["New Year rush sa mga bus pa-ST"]},
{"content": ["Nakokornihan si Pa\u00adngulong Rodrigo Duterte sa mga seremonyas ng naka-televised na pamimigay ng regalo o kahit pa sa pamamahagi ng mga relief goods sa mga nabiktima ng kalamidad.", "Ayon kay Pangulong Duterte, drama lang ang mga ganyang gimik.", "Kahit nu\u2019ng halalan aniya ay hindi siya dumiskarte nang ganito.", "\u201cYang ceremonial gift giving you know I\u2019m not really up to it\u2026 Kumbaga paano tumatayo \u2018yung balahibo ko nakokornihan ako, maski panahon ng eleksyon hindi ko \u2018yan ginawa,\u201d anang Pa\u00adngulo sa kanyang pagbisita sa Nina-hit Pili, Camarines Sur."], "category": "National", "title": ["\u2018Wag na \u2018yan, nakokornihan ako! \u2014 PDU30"]},
{"content": ["Nasa mahigit 23,000 pamilya o humigit-kumulang 200,000 typhoon victims pa ang mga nasa evacuation centers at posibleng ang ilan sa kanila ay sa center na mag-Bagong Taon.", "Ayon sa Department of Social Welfare and Development (DSWD), posibleng abutin pa ng hanggang isang linggo ang pananatili sa mga nasa evacuation centers ng ilang biktima, lalo na yaong nawasak ang bahay at mga residenteng lubog pa sa baha ang lugar.", "Sa ulat ng National Disaster Risk Reduction Management Council (NDRRMC), marami pa sa mga evacuees ay tumutuloy sa 367 evacuation centers sa lugar na dinaanan ng bagyo sa Region 5, Region 8, CALABARZON at MIMAROPA areas.", "Sa inisyal na pagtaya ng DSWD, umabot din sa 293 kabahayan ang winasak ng bagyong \u2018Nina\u2019.", "Sa Catanduanes, 90% ng lalawigan ang nilugmok ng Pamaskong hagupit ng bagyong \u2018Nina\u2019 kaya naman isinailalim na rin ito sa \u2018state of calamity\u2019 gaya ng Camarines Sur at Albay.", "Ang bayan ng Bato ang napuruhan ng bagyo dahil dito tumama ang una sa pitong landfall ng bagyo. Nalimita lamang ang casualties dahil mismong ang mga residente na ang nagboluntaryong lumikas bago pa tumama ang bagyo noong gabi ng Linggo, araw ng Pasko.", "Sa bayan ng Virac, nagkalat sa kalsada ang mga wasak na kabahayan at mga puno at posteng nagbagsakan, dahilan upang mahirapan ang transportasyon ng relief goods sa mga nasalanta.", "Hinggil naman sa pagpapanumbalik ng supply ng kuryente, sinabi ng National Grid Corporation of the Philippines (NGCP) na bumabagal ang kanilang effort na makumpuni ang bumagsak na 11 transmission lines at pasilidad dahil sa hindi madaanang mga kalsada.", "\u201cInitially talaga ang target naman sana natin ay, hopefully, by New Year ay talagang mayroon nang kuryente ang ating mga kababayan, but we are awaiting word from the DOE and National Grid Corporation of the Philippines (NGCP), para makasiguro tayo lalo na dito sa mga ilang probinsya na marami ang poste ng kur\u00adyente na natumba, baka kasi kakailanganin pa natin ng mga mahabang panahon ng restoration sa mga lugar na \u2018yan,\u201d pahayag ni Romina Marasigan, spokesperson ng NDRRMC."], "category": "National", "title": ["Bagong Taon sa evac centers"]},
{"content": ["Isang congressional inquiry ang isusulong ni House Speaker Pantaleon Alvarez sa pagbabalik ng sesyon ng Kamara sa Ene\u00adro upang imbestigahan ang una nang lumabas na report na may rekomendasyon umano si dating US Ambassador to the Philippines sa State Department na mapatalsik sa puwesto si Pangulong Rodrigo Duterte.", "Sa isang panayam sa radyo kay Alvarez, sinabi nito na kung sakaling tunay ang lumutang na balita ay dapat lamang na imbestigahan ito para malaman ang sinasabing puno\u2019t dulo ng report.", "Kinonek pa ni Alvarez ang oposisyon sa destab plot matapos nitong punahin na napapadalas umano ang pagbiyahe ng ilan sa Amerika.", "Bagama\u2019t hindi direktang pinangalanan ni Alvarez kung sino sa oposisyon ang kanyang tinutukoy ay nagbigay ito ng clue na ang isa ay nasa Amerika kahit pa binabagyo ang probinsya na patukoy kay Vice President Leni Robredo.", "Mula sa Malaca\u00f1ang, sinabi ni presidential spokesman Ernesto Abella na, \u201c\u2026the US State Department had already denied participation in a supposed plot to unseat the President.\u201d"], "category": "National", "title": ["\u2018Oust Duterte\u2019 plot, pasok na sa House probe"]},
{"content": ["Patung-patong na kasong plunder, graft at malversation thru falsification ang isasampa ng Office of the Ombudsman sa 25 personalidad na sangkot sa P900M Malampaya Fund Scam habang lusot naman sa kaso si dating Pangulong Gloria Macapagal-Arroyo.", "Ayon sa Ombudsman, may probable cause para sampahan ng patung-patong na kaso sina dating Budget Sec. at ngayon ay House Deputy Speaker Rolando Andaya Jr., Undersec. Mario Relampag, dating Agrarian Reform Sec. Nasser Pangandaman, Agrarian Reform Undersec. Narciso Nieto, Director Teresita Panlilio, da\u00adting Candaba Mayor Rene Maglanque, pork barrel scam queen Janet Lim Napoles, Ruby Tuason, Jo Christine Napoles, James Christopher Napoles at Reynald Lim; pati sina Evelyn de Leon, Ronald Lim, Eulogio Rodriguez, Simplicio Gumafelix, John Raymund de Asis, Rodrigo Galay, Alejandro Garro, Paquito Dinso Jr., Gerald Apuang, Napoleon Sibayan, Winnie Villanueva, Angelita Cacanta at Ronald Venancio.", "Na-dismiss naman ang reklamo laban kina Ginang Arroyo, Executive Secretary Eduardo Ermita, Dominador Sison Jr. at Nila Baui dahil sa kawalan ng sapat na ebidensya.", "Sa imbestigaayon ng Ombudsman, lumitaw na may sabwatan sa pagitan ng DBM, DAR at mga NGOs representatives sa pag-divert ng P900 milyong Malampaya fund noong 2009."], "category": "National", "title": ["Gloria lusot; 25 kinasuhan sa Malampaya"]},
{"content": ["Tinupok ng apoy ang isang chiminiya ng isang kilalang\u2002establisimiyento na nagbebenta ng litsong manok sa isang oras na naganap na sunog kamakalawa\u2002ng\u2002gabi\u2002sa Libertad Pasay City.", "Sa report ng Pasay City Bureau of Fire Protection dakong alas-10:00 ng gabi nang magsimula ang sunog sa Rooster litsong manok na matatagpuan sa Arnaiz Avenue Libertad nang nasabing lungsod.", "Lumabas\u2002sa\u2002imbestigasyon ng mga arson investigator\u2002na\u2002ang\u2002mga naipon na grasa at mantika ang naging sanhi ng sunog subalit dahil sa mabilis ang pagresponde ng mga bumbero ay agad na naapu\u00adla ang sunog na umabot lamang sa unang alarma.", "Dakong alas-11:00 ng gabi nang ideklarang fire out ang sunog na kung saan patuloy pa ring nagsasagawa ng mapping ope\u00adration ang mga bumbero upang masigurong ligtas na ang naturang lugar.", "Wala\u2002namang\u2002nada\u00admay sa mga katabing establisiyimento sa naganap na sunog."], "category": "National", "title": ["Litsunan ng manok nasunog"]},
{"content": ["Kapayapaan sa buong mundo ang naging sentro ng Christmas message ni Pope Francis ngayong taon.", "Sa kanyang Urbi et Orbi, binigyang highlight ng Santo Papa ang civil war sa Syria na maraming dugo ang nabuwis sa halos anim na taon nang civil war.", "Partikular na tinukoy ni Pope Francis ang lungsod ng Aleppo at hiniling na mabigyan ng agarang tulong ang mga mamamayang naiipit sa kaguluhan. Panawagan pa ng Santo Papa sa international community na humanap ng political solution upang makabalik na sa normal ang buhay sa Syria.", "Gayundin, hangad din nito na magkaroon na ng kapayapaan sa pagitan ng Israel at Palestine, pagkakaisa at unawaan sa Iraq, Libya at Yemen.", "Habang sa mga bansa sa Africa tulad ng Nigeria, South Sudan at Congo ay ipinagdasal nito ang kapayapaan kasabay ng apela na mangibabaw ang dialogue sa halip na kaguluhan.", "Umaasa ang lider ng Simbahang Katolika na matigil na ang pagmamalupit sa minority partikular laban sa Rohingya Muslims sa Myanmar.", "\u201cPeace \u2013 not merely the word, but a real and concrete peace \u2013 to our abandoned and excluded brothers and sisters, to those who suffer hunger and to all the victims of violence. Peace to exiles, migrants and refugees, to all those who in our day are subject to human trafficking. Peace to the peoples who suffer because of the economic ambitions of the few, because of the sheer greed and the idolatry of money, which leads to slavery. Peace to those affected by social and economic unrest, and to those who endure the consequences of earthquakes or other natural catastrophes,\u201d bahagi ng Urbi et Orbi ni Pope Francis."], "category": "National", "title": ["Christmas prayer ni Pope Francis: Peace on Earth"]},
{"content": ["Isang\u2002pamilya\u2002ang naulila ng mismo nilang haligi ng tahanan sa araw pa naman mismo ng Pasko matapos na tamaan ito ng ligaw na bala sa isang kainan nang isang hindi pa nakikilalang lalaki ang walang habas na nagpaputok ng baril sa kinakainang\u2002foodhouse ng pamilya ng biktima sa Lungsod ng Caloocan kamakalawa ng gabi.", "Sa ulat ng \u00adCaloocan City\u2002Police\u2002\u00adpartikular na ni PS/Supt. \u00adJohnson Almazan ay ganap uma\u00adnong alas-10:20 ng gabi nang maganap ang insi\u00addente\u2002sa\u2002Shiro\u2002Food Park na matatagpuan sa \u00adDeparo Road, Brgy. 170 ng nasabing lungsod.", "Kasalukuyan\u2002umano noong masayang nagba-\u00adbonding\u2002habang\u2002kuma\u00adkain ang pamilya ng biktimang si Godrey \u00adChico Mariano, 47-anyos, negosyante at residente ng BF Homes Shower Street, Deparo,\u2002Brgy.\u2002170\u2002ng pareho pa ring lungsod nang dumating ang isang hindi pa nakikilalang suspek at walang habas na magpaulan\u2002ng\u2002bala\u2002sa tapat ng nasabing kainan.", "Kung saan-saang parte ng kainan tumama ang bala na pinakawalan ng suspek na ang isa ay tumama sa likurang bahagi ng katawan ng biktima, matapos ang gulong ginawa ay agad ding tumakas ang suspek habang agad namang isinugod ng kanyang pamilya ang biktima sa Bernardino Hospital na matatagpuan\u2002sa\u2002Zabarte Road, Lungsod ng Quezon ngunit hindi na rin ito pinalad pang mabuhay at idineklarang dead on \u00adarrival pagdating sa nasabing pagamutan.", "Sa pagsasagawa ng masusing pagsisiyasat ng Scene of the Crime Ope\u00adratives (SOCO) ay na-\u00adrecover sa pinangyarihan ng krimen ang nasa tatlong empty shells mula sa hindi pa nalalamang kalibre ng baril na ngayon ay nakatakdang isumite sa Northern Police District Crime Laboratory Office (NPD-CLO) para sa ballistic examination."], "category": "National", "title": ["AMA PATAY SA LIGAW NA BALA"]},
{"content": ["Namumurong mapa\u00adsama sa blacklist ang Pilipinas kapag hindi naipasa ang amendments sa Anti-Money Laundering Act (AMLA) sa susunod na taon.", "Ayon kay Sen. Francis Escudero, chairman ng Senate committee on banks and financial institutions, malaki ang implikasyon kapag blacklisted ang bansa dahil mahihirapan ang pagpasok ng pondo ng investors kabilang na ang remittances ng overseas Filipino workers (OFWs).", "\u201cIt will affect the country because money won\u2019t flow as easily into the country from foreign investors and then it might give our OFWs hard time in so far as remitting their money is concerned by subjecting this money in so many inquiries and questions if we are in the blacklist,\u201d paliwanag ni Escudero.", "Ang amendment sa AMLA ay isasalang pa lang sa plenary debate sa pagbabalik ng sesyon ng Senado sa Enero 16.", "Sa ilalim ng panukala, masasakop na dito ang mga casino na siyang pinagdadaanan ng \u2018hot money\u2019."], "category": "National", "title": ["PH namumurong ma-blacklist"]},
{"content": ["Parusa sa mga motorista ang inihandog na pamasko at isinalubong din sa papasok na taon ng mga kumpanya ng langis sa bansa matapos muling nagpatupad ng pagtaas sa presyo ng mga produktong petrolyo na epektibo nga\u00adyon umaga (Disyembre 27).", "Sa anunsyo ng kumpanyang Pilipinas Shell tumaas ng 50\u00a2 kada litro sa gasolina, 25\u00a2 sa diesel habang wala namang paggalaw sa presyo ng kerosene na epektibo ngayon alas-sais ng umaga.", "Sumunod na nag-anunsyo ng dagdag presyo ang kumpanya ng Flying V na kahalintulad din ang ginawang pagtaas ng Pilipinas Shell epektibo naman kaninang alas-12:01 ng hatinggabi."], "category": "National", "title": ["Oil hike ulit ngayon"]},
{"content": ["Itinulak ni Senate President Aquilino \u2018Koko\u2019 Pimentel III ang pagpapatibay ng tax reform package sa susunod na taon \u2013 ang panukala na magtataas sa binabayarang buwis ng taumbayan para punan ang mawawalang revenue sa pagtapyas ng income tax.", "\u201cYung income tax reform dapat seryosohin na ng Kongreso,\u201d giit ni Pimentel sa plano nila sa susunod na taon.", "Bilib si Pimentel sa panukala dahil tatapyasin nito ang income tax hanggang sa umabot ito sa 15% na lang sa kumikita ng lagpas sa P250,000 kada taon.", "Ngunit may katapat din itong mapait na pasanin. Lalakihan naman ng gobyerno ang kakabiging buwis sa petroleum products, sasakyan at paglimita sa exemptions ng Value Added Tax (VAT).", "Ang palasyo ay nagsumite ng revised tax reform package matapos na hindi makuntento sa orihinal na panukala.", "Sa nasabing panukala, ipinaliwanag nila na ang pagtaas ng buwis sa petroleum products ang posibleng makapigil sa mamamayan sa pagbili o paggamit ng sasakyan upang makabawas sa problema ng trapik at polusyon.", "\u201cIncrease excise tax rates on all petroleum products to address negative externalities brought about by congestion and pollution,\u201d ayon sa panukala."], "category": "National", "title": ["Taas-buwis bubulaga sa 2017"]},
{"content": ["Umabot na sa 47-katao ang naitatalang firecrackers related injuries ng Department of Health (DOH) sa buong bansa.", "Sa datos ng DOH, ilang araw bago ang pagsalubong sa Bagong Taon ay patuloy na nadaragdagan ang bilang ng mga isinusugod sa pagamutan dahil sa nasabugan ng paputok.", "Base sa pinakahuling tala ng ahensya, mula Disyembre 26, ay nasa 47 na ang nabiktima ng paputok kung saan kabilang dito ang 42 na lalaki habang 34 naman ay mga bata na nasa 15-anyos pababa.", "Samantala, nasa 13-katao rin sa mga nasugatan ay nagtamo ng eye injuries.", "Karamihan sa mga biktima ng paputok ay naitala sa Metro Manila na umabot sa bilang na 25."], "category": "National", "title": ["47-katao naputukan"]},
{"content": ["Mistulang bulkang pumutok sa social media (socmed) kahapon ang boycott move na isinulong ng mga netizens, sa pangunguna ng mga tinatawag na \u2018dilawan\u2019, laban sa isang pizza chain dahilan para umawat dito ang isang senador.", "Gaya ng ilang naunang kontrobersya sa socmed, isang post sa Mocha Uson blog sa Facebook ang pinagmulan ng gigil ng ilang netizens laban sa Yellow Cab Pizza.", "Ipinoste ni Uson, kila\u00adlang masigasig na supporter ni Pangulong Rodrigo Duterte, ang litrato ng 12 crew o empleyado na naka-kamao (tatak ni Pangulong Duterte) sa harap ng counter ng Yellow Cab na kanilang pinagtatrabahuhan.", "Nabatid na in-email ng naturang mga empleyado ang litrato bilang pagbati sa kanya ngayong Pasko. \u201cMerry Christmas mga ka-DDS! Merry Christmas, Ms. Mocha! Tuloy tuloy ang suporta from Yellow Cab!,\u201d anang greeting ng mga ito kay Uson.", "Ipinoste naman ng showbiz personality ang naturang pagbati sa kanyang FB page na kinabitan pa nito ng komentong, \u201cIto lang ang DILAW na hindi bugok. Mabuhay kayo mga ka-DDS.\u201d", "Parang apoy na kuma\u00adlat sa socmed (Facebook at Twitter) ang nasabing Uson post na labis na ikinagalit ng mga dilawang supporters at itinulak ang #BoycottYellowCab.", "Umapela naman si Senate majority leader Vicente \u2018Tito\u2019 Sotto III sa mga netizens na magpakahinahon at matutong rumespeto sa opinyon ng iba.", "\u201cHuwag na nilang pakialaman \u2018yung mga ganun. Last I heard we are still in a democracy kaya OK lang ang opinyon ng kahit sino,\u201d giit ni Sotto.", "Naglabas na rin ng statement ng Yellow Cab Pizza na nagsasaad ng, \u201cIt has come to our attention that a photo taken by Yellow Cab team members was allegedly sent as a support to Ms. Mocha Uson. While we are res\u00adpectful of our team members\u2019 views and opinions, we would like to clarify that Yellow Cab Pizza Co. only wishes to provide quality and delightful dining experiences to our customers. Thank you.\u201d"], "category": "National", "title": ["Boykot vs pizza chain, umusok sa socmed"]},
{"content": ["Matindi ang iniwang pamaskong pinsala ng severe tropical storm na \u2018Nina\u2019 kung saan dalawang probinsya ang agad na isinailalim sa \u2018state of calamity\u2019 habang iniimbestigahan naman ng Philippine Coast Guard (PCG) ang paglubog ng tatlong barko sa kasagsagan ng bagyo.", "Isinailalim na kahapon sa state of calamity ang mga lalawigan ng Camarines Sur at Albay matapos ang pagbayo ng bagyong \u2018Nina\u2019 noong kasagsagan ng pagdiriwang ng Pasko.", "Ayon kay Camarines Sur Gov. Miguel Villafuerte, nasa 330,798 pamilya o 985,561-katao na ang apektado ng pananalasa ng bagyo sa kanilang lalawigan.", "Nagdeklara rin ng state of calamity ang probinsya ng Albay.", "Base sa datos ng Albay Public Safety and Emergency Management Office, nasa 41,903 pamilya o katumbas ng 165,869 katao na ang naililikas nila.", "Ayon PCG spokesman Commander Armand Balilo, aalamin ng ahensya kung may kargang krudo ang mga ito na maaaring tumagas dahil sa pangyayari.", "Partikular na tinukoy nito ang oil tanker na MT Obama na sumadsad sa Gasan, Marinduque.", "Nagpadala na ng team ang PCG upang matiyak na maaagapan kapag nagkaroon ng oil spill.", "Maliban dito, nanga\u00adngalap na rin ng dagdag na impormasyon ang PCG hinggil sa lumubog na barko sa Virac, Ca\u00adtanduanes at MV RoRo Shuttle 5 naman sa San Miguel, Mabini, Batangas.", "Bukod dito, may pito pang passenger vessels ang sumadsad sa dalampasigan ng Puerto Galera sa Oriental Mindoro kahapon matapos bayuhin ng malalaking alon at malakas na hangin ni \u2018Nina\u2019.", "Pitong beses humagupit sa kalupaan ang mata ng bagyong \u2018Nina\u2019 kung saan umabot sa pinakamalakas na 185 kilometer per hour na lakas ng ha\u00adngin ang ibinuga ng bagyo sa Bato, Catanduanes sa pagitan ng alas-sais hanggang alas-otso ng gabi kamakalawa, mismong araw ng Pasko.", "Ayon sa Philippine Atmospheric Geophysical and Astronomical Services Administration (PAGASA), nasa kategor\u00adyang public storm war\u00adning signal no. 4 ang lakas ng bagyo kaya napuruhan ang Bato, Catanduanes bago ito paulit-ulit na nag-landfall sa iba pang lugar sa Katimugang Luzon.", "Sunod na inasinta ng mata ng bagyo ang Sag\u00f1ay, Camarines Sur; pangatlo sa San Andres, Quezon; at pang-apat sa Torrijos, Marinduque.", "Dakong alas-9:15 ng umaga kahapon, tumama ang ikalimang hagupit ng bagyo sa Verde Islands sa Batangas City; at ang ika-anim na landfall ay tumama sa Tingloy, Batangas bandang alas-10:10 ng umaga.", "Ang ikapitong landfall ng bagyo ay tumama sa Lubang Island sa Occidental Mindoro bago mag-alas-dos ng hapon habang tinutumbok ang direksyon ng West Philippine Sea (WPS).", "Nasa humigit-kumulang 100,000-katao na ang inililikas at isinailalim sa pre-emptive evacuation kahapon dahil sa pananalasa ng bagyong \u2018Nina\u2019 sa Bicol Region, MIMAROPA at Region 8.", "Pero sa kabila nito, isang lalaki ang iniulat na nasawi matapos mabagsakan ng bumagsak na puno dahil sa lakas ng hangin ni \u2018Nina\u2019 sa Mulanay, Quezon. Nakilala ito sa pangalang Gregorio Reforma.", "Sa Bgy. Sugod, Lopez, Quezon, patay din ang mangingisdang si Christopher Sanchez matapos makuryente. Nasugatan sa aksidente ang dalawa nitong kasama na sina Xandrex Abacede at Jaime Badiamonde.", "Kahapon ay iniulat na umabot na sa 318 ang bilang ng mga nakanselang domestic at international flights sa Ninoy Aquino International Airport (NAIA) dahil sa bagyong \u2018Nina\u2019.", "Sa pagpigil naman sa mga barko na pumalaot, naitala ng PCG na umabot sa 12,019 pasahero ng 1,000 RoRo, 45 barko at anim na motorbanca ang na-stranded.", "Namahagi na ng tulong sa mga biktima ng bagyong Nina ang Department of Social Welfare and Development (DSWD).", "Ayon kay DSWD Sec. Judy Taguiwalo, kahapon pa lang ay nakapagsimula na silang maghatid ng relief assistance sa mga pamil\u00adyang apektado ng bagyo.", "Kumilos na rin ang Office of the Vice President sa paglikom ng tulong at mga donasyon para sa mga biktima ng bagyong Nina.", "Bumuo ng Task Force Tindog Bikol para sa mga biktima ng kalamidad si Vice President Leni Robredo na isang Bicolano."], "category": "National", "title": ["3 BARKO LUMUBOG!"]},
{"content": ["Arestado ang isang miyembro ng \u00adPhilippine Marine\u2002makaraang walang habas na magpaputok ng baril sa entrance ng PNR Compound sa Western Bicutan, Taguig City kahapon ng umaga.", "Kinilala ni Southern Police District (SPD) Director Chief Supt. Tomas Apolinario ang \u00adnadakip na suspek na si Cpl. Lovelyson Cutas Lerede, miyembro ng Philippine Marine at nakatalaga sa Philippine Marine Headquarters, Taguig City at naninirahan sa FTI Bicutan ng nasabing lungsod.", "Ayon kay \u00adApolinario, alas-sais ng umaga nang maaresto si Cutas sa \u00adentrance ng PNR, Western Bicutan Taguig City matapos itong walang habas na nagpaputok ng kanyang service firearm.", "Dahil sa insidente, naalarma ang mga naka-duty na security guard at sinubukan nilang arestuhin ang nasabing sundalo ngunit mabilis itong tumakas sakay ng kanyang sasakyan. Subalit hinarang naman siya ng ilang mga tricycle \u00addriver hanggang sa nakipagbuno ang suspek.", "Sa gitna ng \u00adinsidente, naagaw ng mga tricycle driver ang kalibre .45 baril ng suspek hanggang sa pinalayo na lamang nila ito upang walang mapahamak.", "Makalipas ang kalahating oras sa isinaga\u00adwang follow-up operation ng mga tauhan ng \u00adTaguig City Police ay naaresto ang suspek sa Vallezar St. sa nasabing lugar sakay ng isang motorsiklo."], "category": "National", "title": ["Nagpaputok na sundalo tinimbog"]},
{"content": ["Samantala, nasawi naman ang isang babaeng tripu\u00adlante, 14 ang nasagip habang 18 pa ang \u00adpatuloy na pinaghahanap sa isinagawang search and rescue \u00adoperation ng PCG matapos lumubog ang sinasak\u00adyang Ro-Ro M/V Starlite Atlantic \u00adFerry sa \u00adkasagsagan ng pananalasa ni \u2018Nina\u2019 kamakalawa sa \u00adSouthern Tagalog.", "Kinilala ni Capt. Julius Caesar Victor Marvin Lim, District Commander ng\u00a0 Coast guard District Southern Tagalog, ang nasawing si Lyca Banaynal, 21, na isa ring crew ng RO-RO na M/V Starlite.", "Patuloy pa ang search and rescue \u00adoperation ng PCG sa pakikipagtulungan ng MARINA, \u00adPhilippine Red Cross, Local Government Units ng Maricaban at Puerto Galera sa Mindoro, gayundin sa Matoco at Ilijan sa Batangas para sa posibleng pagkaka-rescue ng iba pang survivors."], "category": "National", "title": ["May rescue pa sa M/V Starlite"]},
{"content": ["Niyanig kahapon ng magnitude 4.5 na lindol ang bayan ng Masinloc sa lalawigan ng Zambales at bahagya itong naramdaman sa Navotas City.", "Sa earthquake bulletin ng Philippine Institute of Volcanology and Seismology (PHIVOLCS), naram\u00addaman ang pagyanig bandang alas-12:07 ng tanghali at tumama ang epicenter ng lindol sa 11 kilometro sa hilagang bahagi ng Masinloc. May lalim itong 26 kilometers at tectonic ang origin ng lindol.", "Naramdaman ang Intensity 4 sa Masinloc; Intensity 3 sa Iba at Palauig, Zambales; Intensity 2 sa Santa Cruz at Botolan, Zambales; at Intensity 1 ang naramdaman sa Dagupan City, Olongapo City, \u00adCabanatuan City at Navotas City.", "Wala namang napaulat na nasaktan o nasirang ari-arian sa nasabing paglindol."], "category": "National", "title": ["Masinloc, Zambales, nilindol"]},
{"content": ["Kinasuhan ng graft ng Office of the Ombudsman si dating Maguindanao Rep. Simeon Datumanong matapos kaki\u00adtaan ng probable cause ang pagkakasangkot nito sa P3.8M pork barrel scam noong 2012.", "Batay sa rekord ng Ombudsman, nakakuha si Datumanong ng Special Allotment Release Order mula sa DBM para sa P3.8M PDAF allocation na ilalaan umano sa ilang livelihood projects para sa mga residente ng Mamasapano, Ampatuan at Datu Abdullah Sanki.", "Idinaan umano ang nasabing pondo sa National Commission on Muslim Filipinos habang ang partner na NGO ay ang Maharlikang Lipi Foundation Inc. (MLFI) subalit nang magsagawa ng audit ang Commission on Audit, lumitaw na nilabag nito ang COA Circular No. 2007-01 dahil walang gina\u00adwang public bidding sa pagpili ng partner\u00a0 na NGO.", "Binigyang\u2002bigat\u2002ng Ombudsman ang findings ng COA report na nagsasaad na binigyan ni Datumanong ng \u201cextraordinary\u2002accommodation\u201d ang MLFI pangunahin na dito ang pagbibigay agad ng pondo nang wala pang nalalagdaang Memorandum of Agreement.", "Maliban\u2002kay\u2002Datumanong kasama rin sa kinasuhan ng graft \u00adsina NCMF \u00adCommissioner Mehol Sadain at mga opisyal nito na sina Fedelina Aldanese, \u00adAurora Aragon-Mabang, Olga Galido, Queenie Rodriguez, Galay Makalinggan at si Gracita Cecilia Mascenon-Sales ng MLFI."], "category": "National", "title": ["Graft vs Datumanong"]},
{"content": ["Mahigit 10,000 tripulante ang inabot ng Pasko kahapon sa iba\u2019t ibang pantalan sa Bicol dahil sa pagsusungit ng bagyong \u2018Nina\u2019.", "Hindi natuloy ang biyahe ng mga sasakyang pandagat na biyaheng Visayas at mga rutang dadaan sa Bicol Region matapos itaas ang public storm warning signal No. 4 sa Catanduanes at Camarines Sur.", "Nanawagan din ang Philippine Coast Guard (PCG) sa mga kumpanya ng bus na kung puwede ay iwasan na muna ang pagbiyahe lalo na ang mga papuntang Visayas na dadaan sa Bicol region dahil posibleng ma-stranded ang mga ito dahil hindi pinapayagang isakay sa ro-ro ang mga sasakyan.", "Karamihan sa mga stranded na tripulante at pasahero ay nagsisiksikan sa waiting area at mga paseo ng lobby ng Matnog Port sa lalawigan ng Sorsogon.", "Nakahanda na ang ayuda at relief goods ng Department of Social Welfare Development (DSWD) sa mga dadaanan ng bagyong Nina.", "Ayon kay DSWD Sec. Judy Taguiwalo, ready to dispatch na ang mga relief goods na nakagayak para sa mga tatamaan ng bagyo.", "Kahapon, nakapagpadala na ang DSWD sa Bicol ng 732 family food packs, 2,549 ready to eat meals, 1,585 malong, 885 plastic mats, 885 mosquito net, 885 kumot at iba pang kits."], "category": "National", "title": ["10K tripulante nag-Pasko sa pantalan"]},
{"content": ["Tiniyak ng Department of Labor and Employment (DOLE) na mas maraming lokal na trabaho ang malilikha sa susunod na taon na makakatulong sa mga job seekers sa buong bansa.", "Ito ang sinabi ni Labor Secretary Silvestre H. Bello III kung saan tutuparin aniya ng pamahalaan na mas maraming trabaho ang malilikha sa taong 2017 at mababawasan ang pag-alis sa bansang ng mga overseas Filipino workers (OFWs).", "\u201cWith the help of our partners we will ultimately work on creating sustainable local jobs to end the cycle of forced migration,\u201d sabi ni Bello.", "Kasabay ito ay hiningi na rin ng pamahalaan ang tulong ng labor group na Migrante para sa kaalaman ng mga OFWs sa programa ng gobyerno.", "\u201cThis government acknowledges the great contribution and unwavering dedication of Migrante in ensuring that the fundamental rights of our overseas Filipino workers and their dignity are upheld. We therefore consider you as a partner of government in looking after the welfare of our modern day heroes while they sacrifice on foreign soil,\u201d dagdag pa ng kalihim.", "Aniya, prayoridad ng DOLE ang implementasyon ng OFW welfare and protection programs tulad ng paglilikas sa mga distressed workers sa Saudi Arabia kung saan sa pamamagitan umano ng \u2018Bring them Home\u2019 mission, na nagbenepisyo ay nasa mahigit sa 10,000 displaced OFWs na ang naapektuhan ng krisis sa langis sa Gitnang Sila\u00adngan."], "category": "National", "title": ["Trabaho sa 2017 tiniyak ng DOLE"]},
{"content": ["Nakataas ang flood warnings sa mga lugar na bahain lalo na sa mga bayang katabi ng malala\u00adking dam.", "Kahapon, nag-umpisa nang magpakawala ng tubig ang tatlong dams sa Bulacan partikular ang Angat, Ipo at Bustos dahil sa pangambang mag-overflow dahil sa malakas na buhos ng ulan.", "Naglabas din ng flood warnings ang Zambales, Bataan, Aurora, Bulacan, Tarlac, Laguna, Cavite, Quezon, Rizal, Palawan, Oriental Mindoro, Occidental Mindoro, Marinduque, Catanduanes, Camarines Norte, Camarines Sur, Albay at Sorsogon.", "Batay sa monitoring ng Philippine Atmospheric Geophysical and Astronomical Services Administration (PAG\u00adASA), lumagpas na sa \u00adelevation level ang Angat Dam kaya\u2019t napilitan na ring magpakawala ng tubig para paghandaan ang buhos ng ulan.", "Minomonitor din ng PAGASA ang San Roque Dam at Magat Dam na nasa lalawigan ng Isabela.", "Sakaling umapaw ang tubig ng Magat dam, maapektuhan ang mga bayan ng Ramon, San Mateo, Aurora, Cabatuan, Luna, Reina Mercedes, at Naguilian.", "Habang ang tubig mula sa San Roque dam ay maapektuhan ang mga bayan ng San Manuel, Alcala, Bautista, San Nicolas, Tayug, Sta. Maria, Villasis, Asingan, Rosales at Bayambang."], "category": "National", "title": ["Flood warning sa mga tabi ng dam"]},
{"content": ["Para kay Senate President Aquilino \u2018Koko\u2019 Pimentel III na ang ama ay isa sa lumaban sa Martial Law ni dating Panguong Ferdinand E. Marcos Sr., hindi na nakakabigla kung humirit si Pangulong Rodrigo Duterte na retokihin ang 1987 Constitution upang mas madali ang pagdeklara ng Martial Law.", "Paliwanag ni Pimentel, dati na kasing nakapaloob sa Konstitusyon ang mabilis na deklarasyon ng Martial Law bago ito nabago ng 1987 Constitution kung saan kailangan ang basbas ng Kongreso at ng Supreme Court.", "\u201cHindi naman shocking \u2018yung proposal na \u2018yan kasi \u2018yan naman ang rule noon eh,\u201d wika ng Senate President.", "\u201cBago itong 1987 Constitution \u2018yun ang rule noon kaya nga naka-declare ng Martial Law ang isang presidente natin. That was actually the rule before so hindi na actually shocking \u2018yung idea na \u2018yun,\u201d diin pa ni Pimentel.", "Nilinaw naman ni Pimentel na hindi siya 100 porsyentong sumusuporta sa panukala ng Pangulo, bagkus ay kailangan umanong pag-isipan at mapagdebatihan ito dahil sa naging karanasan noong diktaduryang Marcos.", "Noong nakaraang linggo, humirit si Duterte na kailangang alisin na rin ang probisyon na may approval pa ng Kongreso at ng SC ang deklarasyon ng Martial Law sa bansa upang madali itong maideklara lalo na kung may invasion o giyera."], "category": "National", "title": ["Martial Law ni PDU30 \u2018di shocking"]},
{"content": ["Dahil sa Bagyong Nina, pitong mga road section sa Bicol at tatlo sa Region 4-A ang sarado muna sa mga motorista bunsod na rin ng mga pagguho, nagbagsakang mga puno at nabuwal na poste.", "Sa executive summary na ipinadala ng DPWH, hindi muna madaraanan ang mga kalsadang Daang Maharlika Highway sa Naga City-Milaor Boun\u00addary Road dahil sa bumigay na boundary market; Tigaon-Goa-Lagonoy-Caramoan Road at \u00adPili-Tigaon-Albay Boundary Road dahil sa mga nabuwal na puno; Kilo\u00admeter 460 ng Daang Maharlika Highway na sakop ng Sta. Teresita, Baao sa Camarines Sur bunsod din ng nagbagsakang puno; intermittent section ng \u00adCatanduanes Circumferen\u00adtial Road; Junction Bato-Batas Road; Baras-Gigmoto-Viga Road at Junction Catanduanes Circumferential Road-Panganiban Sabloyon Road.", "Sa Region 4-A, dalawang mga kalsada naman ang sarado muna sa mga motorista dahil sa direktang epekto ng Bagyong Nina at ito ay ang Querocep Bridge Kilometer 109 sa Real, Quezon dahil sa bumigay na tulay; at \u00adDiokno Highway Kilo\u00admeter 72 sa Kalaka, Batangas dahil sa bumigay na slope protection.", "Hindi rin \u00admadaanan ang bahagi ng \u00adKilometer 107 sa Marikina-Infanta Road sa Quezon dahil naman sa landslide at gumuhong bato dahil sa matinding pag-ulan na dulot ng easterlies noong December 21."], "category": "National", "title": ["10 baradong kalsada lilinisin"]},
{"content": [" \u2014 Isa ang nasawi at 5 ang sugatan sa malaking sunog sa Zamboanga City na kung saan ay halos 100 kabahayan ang naabo sa \u00adhalos 4 na oras na pananalasa ng apoy sa isang barangay.", "Naganap ang sunog sa Brgy. Camino Nuevo at pinaniniwalaang nagmula sa bahay ng residenteng si \u00adBilly Tubil. Ngunit patuloy pa ang imbestigasyon ng Bureau of Fire Protection upang mabatid ang dahilan nito.", "Tinatayang aabot sa P2.5 milyon ang halaga ng mga nasunog na ari-arian nitong Sabado ng gabi.", "Inilikas naman ang mga apektado ng sunog sa kalapit na paaralan habang naglunsad naman ang media ng kanya-kanyang tulong at panawagan ng donasyong pagkain para sa mga nasunugan."], "category": "National", "title": ["100 bahay naabo sa Zamboanga"]},
{"content": ["Nakataas na ang signal No. 4 sa Catanduanes at Camarines Sur at sa inilabas na severe weather bulletin No. 15 ng Philippine Atmospheric Geophysical and Astronomical Services Administration (PAGASA), ay inaasahan ang matindi pa nitong pagbayo kung saan target nito ang Catanduanes at Camarines Sur.", "Ayon sa PAGASA, nasa hanggang 220 kilometro kada oras na lakas ng hangin ang taglay ng bagyong \u2018Nina\u2019 at pinuntirya ang lalawigan ng Catanduanes bago ito tumawid sa Albay, Camarines Sur, Camarines Norte, Southern Quezon, Laguna, Batangas at Cavite.", "Bukod sa nasabing mga lalawigan ay nakataas na rin ang Signal No. 3 sa Burias Islands, Albay, Camarines Norte, Southern Quezon, Sorsogon at Marinduque.", "Signal No. 2 sa Metro Manila, Masbate kasama ang Ticao Island, Oriental Mindoro, Batangas, Laguna, (rest of Quezon kasama ang Polilo Island), Occidental Mindo\u00adro (kabilang ang Lubang Island), Romblon, Cavite, Rizal, Bulacan, Bataan at sa Northern Samar.", "Signal No. 1 naman ang nakataas sa Pangasinan, Nueva Ecija, Aurora, Quirino, Nueva Vizcaya, Zambales, Pampanga, Tarlac, Calamian Group of Islands, Aklan, Capiz, Samar, Eastern Samar, Biliran, Leyte at Bantayan Island.", "Habang isinusulat ang balitang ito, lumalapit ang pagbayo ng bagyo sa 110 km East Southeast of Virac, Catanduanes taglay ang lakas ng hangin na 185 kilometers per hour malapit sa gitna at pagbugsong aabot sa 255 kilometro kada oras.", "Aabot sa 1.25 hanggang 4.0 meters ang taas ng alon sa mga karagatan kaya ibinabala ang mataas na tantiya ng pagbaha sa mga malapit sa dalampasigan. Binalaan din ang mga sasakyang pandagat na iwasan munang puma\u00adlaot at maglayag lalo na sa mga maliliit na sasakyang pandagat.", "Mamayang hapon (Lunes), ang lokasyon ng bagyo ay nasa Buliran, San Antonio , Quezon at tatawid ito ng Iba, Zambales bago ito lumabas ng Philippine Area of Responsibility sa Huwebes."], "category": "National", "title": ["\u2018NINA\u2019 NAGBANTA PA!"]},
{"content": ["Nasakote\u2002kamakalawa\u2002ng\u2002mga\u2002tauhan ng Quezon City Police District\u2002(QCPD)\u2002ang umano\u2019y suspek sa pagpatay sa isang opisyal ng Bureau of Internal Revenue (BIR) kamakailan sa Quezon City.", "Kinilala\u2002ni\u2002QCPD director\u2002Chief\u2002Supt. G\u00aduillermo\u2002Lorenzo\u2002T. E\u00adleazar ang naarestong si Allan Manalo, 43-an\u00adyos na nagpakilalang aktibong miyembro ng Citi\u00adzen Armed Forces Geophysical Unit (CAFGU), barangay tanod at residente ng Sampaloc Street, Brgy. Batasan Hills ng nasabi ring lungsod.", "Si Manalo ay dinakma matapos\u2002may\u2002magsumbong sa walang habas nitong pamamaril sa Brgy. Batasan Hills, QC dakong alas-5:50 ng hapon noong bisperas ng Pasko.", "Habang\u2002isinailalim sa\u2002interogasyon\u2002ang suspek, ay napansin ng ilang mga imbestigador ng CIDU ang pagkakahawig ng mukha ng suspek sa artist\u2019s sketch ng suspek na siyang pumatay kay Jonas Aurora na BIR Director ng Region 8."], "category": "National", "title": ["Suspek sa BIR off\u2019l slay arestado"]},
{"content": ["Binabantayan ngayon ng Bulacan Police Provincial Office(BPPO)-Malolos City at Bureau of Fire Protection (BFP) ang mga lehitimong tindahan at bodega ng paputok sa Bulacan lalo na sa Bocaue, Sta. Maria at Baliwag dahil sa malakas na pagbuhos ng ulan sanhi ng Bagyong Nina na posibleng maka-apekto sa mga nakaimbak na firecrackers dahil maaaring pagmulan ng trahedya kapag nabasa.", "Magkatuwang na nag-inspeksyon ang PNP at BFP sa mga lisensiyadong tindahan ng paputok at pailaw sa Bocaue para masigurong nasa ligtas na kondisyon ang mga itinitindang firecrackers sa Bulacan gayundin ang kanilang mga bodega dahil sa malakas na pag-ulan na tumama sa lalawigan matapos manalasa ang bagyo bunga ng epekto nito sa paputok kapag naulanan, matuyo at posibleng mauwi sa pagliyab kapag nag-init.", "Gayunpaman, tiniyak ng mga may-ari ng tindahan ng paputok sa Bocaue na nasa ligtas na lugar ang kanilang mga panindang paputok at fireworks design bunsod na rin ng pagsunod nila sa epektibong safety measures at unti-unti na ring dumadagsa sa mga tindahan ng paputok ang mga namimili dahil sa nalalapit na pagdiriwang ng paghihiwalay ng taon."], "category": "National", "title": ["Tindahan ng paputok bantay-sarado"]},
{"content": [" \u2014 Limang tama ng baril ang ikinamatay ng isang lending collector makaraang \u00adpagbabarilin ng \u2018di nakilalang salarin noong gabi ng Pasko sa Sitio Putot, Brgy. Concepcion sa bayang ito.", "Sa ulat na \u00adnakarating sa tanggapan ni P/Sr. Supt. Antonio Yarra, Nueva Ecija police director, nakilala ang biktima na si Carlito Luluquisin Buenavente, 46, residente ng naturang lugar, na natutulog noong pasla\u00adngin.", "Sa\u2002imbestigasyon ni PO Denver Diaz dakong alas-7:30 ng gabi nakahigang \u00adnatutulog sa kanilang \u00adtindahan ang biktima, katabi ang kabiyak na si \u00adJennifer Castillo Buenavente noong may humintong nakamotor\u00adsiklo.", "Biglang nagsagawa ng pamamaril ang salarin at nasapol ang biktima na namatay noon din.", "Sa kasalukuyan ay ina\u00adalam pa ng \u00adpulisya ang posibleng \u00admotibo ng nangyaring pamamas\u00adlang."], "category": "National", "title": ["Bahay niratrat, lending collector patay"]},
{"content": ["Isang malakas na pagyanig ang tumama kahapon sa isang isla sa lalawigan ng Cagayan ayon sa Philippine Institute of Volcanology and Seismology (PHIVOLCS).", "Sa earthquake monitoring ng Phivolcs, tumama ang epicenter ng magnitude 5.0 na lindol sa layong 30 kilometro sa kanluran ng Calayan, Cagayan, bandang alas-9:23 ng umaga.", "Mababaw lamang ang pinagmulan ng lindol kaya\u2019t naramdaman ng mga residente ang ma\u00adlakas na pagyanig ng lupa na naramdaman din ng ilang karatig na lalawigan ng Cagayan tulad ng Ilocos Norte at Ilocos Sur.", "Naramdaman ang Intensity 3 sa Calayan, Claveria at Aparri, Cagayan; Intensity 2 sa Laog, Pagudpud, Bangui, Burgos, Pasuquin at Bacarra sa Ilocos Norte; Intensity 1 naman sa San Nicolas, Ilocos Norte at Sinait, Ilocos Sur."], "category": "National", "title": ["Magnitude 5.0 quake tumama sa Cagayan"]},
{"content": ["Kinondena ng Simbahang Katolika ang nang\u00adyaring pagpapasabog sa labas ng simbahan na ikinasugat ng maraming sibilyan.", "Sa inilabas na pahayag nina His Eminence \u00adOrlando Cardinal Quevedo, OMI, DD, \u00adArchbishop of \u00adCotabato at His Eminence Bishop Jose Colin Bagaforo, DCC, DD, bishop of Kidapawan, hindi anila katanggap-tanggap ang pangyayari na maging ang tahanan ng Panginoon ay hindi na iginalang.", "Magugunitang 17-katao kabilang ang isang \u00adpulis ang nasugatan sa nasabing pagsabog sa labas ng \u00adSenior Sto. Nino Archdiocesan Shrine noong naka\u00adlipas na Disyembre 24.", "\u201cThe bombing was a crime every religion of love and peace must condemn,\u201d sabi ni Quevedo.", "\u201cAs chief shepherd of the flock my heart \u00adreaches out with love and compassion to our wounded \u00adparishioners,\u201d dagdag pa nito.", "Apela nito sa mga awtoridad na dapat mahuli ang nasa likod ng nasabing pagpapasabog.", "Nakisimpatiya naman si Bishop Bagaforo, sa mga kaanak ng mga sugatang biktima at sa buong archdiocese ng Cotabato.", "\u201cWe strongly condemned this violent act of \u00adterrorism! Hustisya po ang sigaw ng sambayanan! \u00adPanawagan po sa ating pamahalaan na puksain ang karahasan at maging tunay na halimbawa ng principles of non-violence,\u201d sabi ni Bagaforo.", "Sa imbestigasyon, dalawang lalaking sakay ng motorsiko ang nakitang naghagis ng granada sa kahabaan ng Roosevelt Street dakong alas-9:30 ng gabi habang nagsasagawa ng misa."], "category": "National", "title": ["Pag-atake sa simbahan kinondena"]},
{"content": ["Mapayapa at naging maayos ang pagdiriwang ng Pasko na mula pa noong Disyembre 23 hanggang Disyembre 26 kahapon ng mga naninirahan sa Southern Metro Manila.", "Ito ang pahayag kahapon ni Southern P\u00adolice District\u2002(SPD)\u2002Director Chief Supt. Tomas Apolinario na halos zero i\u00adncident sa lungsod ng Pasay, Para\u00f1aque, Las Pi\u00f1as, Taguig, Muntinlupa at sa bayan ng Pateros.", "Maliban lamang aniya sa lungsod ng Makati na kung saan nakapagtala ng damaged house o may bahagyang sira ang isang bahay roon dahil sa pagtama ng bala ng baril sa bubungan nito.", "Ngunit\u2002nilinaw\u2002naman ni Chief Supt. Apolinario na wala namang nasaktan at napinsalang sasakyan sa naganap na stray bullet.", "Wala\u2002rin\u2002silang naitalang firecracker incident kaya\u2019t wala ring nasugatan,\u2002napinsalang bahay o nasirang mga sasakyan."], "category": "National", "title": ["SPD zero case sa paputok"]},
{"content": ["Tiniyak ni Department of Labor and Employment (DOLE) Sec. Silvestre Bello III na hindi nito pababayaan ang mga maaapektuhang mang\u00adgagawa sa mga online gambling sa buong bansa.", "Ito ang tugon ng kalihim sa naging utos ni Pangulong Rodrigo Duterte na tuluyan nang ipasara ang lahat ng online gambling sa bansa dahilan sa walang sapat na mekanismo para marendahan ang nasabing uri ng sugal.", "\u201cMakakaasa po tayo na hindi natin pababa\u00adyaan ang mga maapektuhang workers dahil bibigyan natin sila ng ibang trabaho at tulong,\u201d sabi ni Bello.", "Inihalimbawa pa nito na tulong na ibibigay sa mga mawawalan ng trabaho ang pagkakaloob ng livelihood assistance at emergency employment.", "Sa pamamagitan aniya nito ay maaalalayan ang mga mawawalan ng trabaho sa online gambling sa buong bansa lalo na at patapos na ang taon habang sa susunod na taon ay marami pa ang madadagdag na maghahanap ng trabaho dahil sa mga bagong nagsipagtapos sa kolehiyo."], "category": "National", "title": ["Ayuda sa mawawalan ng trabaho sa online gambling, tiniyak"]},
{"content": ["Sinalubong ng ma\u00adtinding batikos ang hirit ni Pangulong Rodrigo Duterte na am\u00adyendahan ang Saligang Batas para paya\u00adgan ang pagdedeklara ng Martial Law nang hindi dumadaan sa Kongreso o Korte Suprema.", "\u201cWe say never again,\u201d deretsong sagot ni Buhay party\u00adlist Rep. Lito Atienza dahil natuto na umano ang bansa sa diktatur\u00adyal na pamumuno ni yumaong Pangulong Ferdinand Marcos at hindi na papayag ang taumbayan na manumbalik ang madilim na yugtong ito.", "Pumalag din dito si Vice President Leni Robredo na nagsabing, \u201cThis is not a battle we will not take sitting down.\u201d", "\u201cThe threat of a return to Martial Law and one-man-rule is the worst Christmas gift to the Filipino people. As Filipinos, we have demonstrated our courage to stand up and make our voices heard for the sake of protecting our freedom and fighting for the truth,\u201d nakasaad sa statement ni Robredo.", "Sa Senado ay isa rin sa unang pumalag si Sen. Grace Poe na nagsabing, \u201cAllowing the President\u2019s declaration of Martial Law without the oversight of Congress or the SC as to its validity is the wrong reason to amend the constitution.\u201d", "Sa Kamara, hindi lamang si Atienza ang mabilis na pumalag sa ideya na baguhin ang Konstitusyon para solong magkaroon ng kapangyarihan ang Pangulo na magdeklara ng Martial Law at iitsa-puwera ang Kongreso at Supreme Court (SC).", "\u201cThe people should be wary of such pronouncement. We should remember that President Duterte was a virtual dictator of Davao for 2 decades where thousands died under questionable circumstances,\u201d pahayag ni Magdalo Rep. Gary Alejano, dating sundalo, na nagkomento na ang paraan umano ng pamamalakad sa Davao ang siyang nais dalhin ni Pa\u00adngulong Duterte sa national level.", "\u201cHe has that dictatorial tendency. That explains why Duterte keeps on floating the issue of Martial Law and probably the reason why he allowed the burial of Marcos in LNMB to feel the readiness and sentiments if the Filipino people for another Martial Law and a dictator,\u201d dagdag pa ni Alejano.", "Paalala naman ni Akbayan partylist Rep. Tom Villarin, hindi ibinoto ng sambayanan si Pangulong Duterte para maging panibagong diktador gaya ng namayapang si Marcos.", "Dagdag pa ni Siquijor Rep. Ramon Racamora, bagama\u2019t hawak ni Pa\u00adngulong Duterte ang supermajority sa Kamara ay walang katiyakan na susuportahan ang ganitong kagustuhan ng Pangulo.", "Aniya, naniniwala siyang hindi papayagan ng mga mambabatas ang nais na mangyari na pagdedeklara ng Martial Law ng Pangulo.", "\u201cI still have full faith in my fellow solons,\u201d ani Racamora."], "category": "National", "title": ["Solons kay PDU30: NEVER AGAIN!"]},
{"content": ["Hindi lang basta bagyo kundi isang \u2018Severe Tropical Storm\u2019 ang bagyong \u2018Nina\u2019 at magpaparamdam ito sa mismong araw ng Pasko.", "Sa loob ng susunod na 24 hanggang 48 oras ay posibleng magpatikim ng lakas na aabot sa 130 kilometro bawat oras o nasa kategor\u00adyang storm signal no. 3.", "Ito ay kung hindi mag-iibayo ang ipinakikita nitong lakas ng hangin malapit sa gitna, lalo pa\u2019t dumaraan pa ito sa karagatan.", "Isinusulat ang balitang ito, wala pang nakataas na babala ng bagyo sa anumang bahagi ng bansa pero sa pinakahuling monitoring ay patuloy umanong humihigop ng lakas si \u2018Nina\u2019 na nasa layong 700 kilometro silangang bahagi ng Borongan, Eastern Samar.", "Base sa available data ng PAGASA-DOST, bukas (araw ng Pasko) hanggang Martes ang inaasa\u00adhang bulusok ng bagyo at posibleng puntiryahin ang Quezon Province bago tumawid ng MIMAROPA, CALABARZON at Metro Manila kung hindi ito magbabago ng direksyon.", "Dahil dito, magiging maulan ang bisperas ng Pasko (ngayong araw) na tatagal ng hanggang apat na araw sa Bicol Region, Eastern Visayas at Caraga.", "Makakaranas rin ng kalat-kalat at panaka-nakang pag-ulan sa Ilocos, Cordillera and Cagayan Valley at gayundin sa Metro Manila.", "Nakataas rin ang babala ng pagtaas ng alon sa mga coastal waters sa Luzon at Eastern Visayas.", "Kaugnay nito, pinayuhan ng Philippine Coast Guard (PCG) ang publiko na maghanda ng kanilang \u201cPlan B\u201d para sa pagdiriwang ng Kapaskuhan bilang paghahanda sa pinsala ng bagyong \u2018Nina\u2019.", "Sinabi ni PCG Commander Armand Balilo, sa sandaling itaas ng PAGASA ang mataas na babala ng bagyo ay hindi na nila papayagan na pumalaot sa karagatan ang mga barko.", "Dapat umano na paghandaan ito ng publiko para hindi na sila ma-stranded sa mga daungan at masira ang kanilang holiday plans.", "Anuman ang mangyari, handa na ang five scenario-based disaster strategies sakaling lumapag na ang bagyong Nina sa bansa.", "Ito ay matapos ipagtibay ng Albay Provincial Disaster Risk Reduction and Management Council (PDRRMC) ang nasabing strategies kung saan sini\u00adguro ni Dr. Cedric Daep, PDRRMC action officer, na nasa lugar na ang mga preparasyon at anuman ang maging scenario, nakahanda na ang disaster mitigating measures sa lalawigan.", "Inatasan na rin ang city at municipal DRRMCs na magsagawa ng disaster pre-emptive measures para masiguro ang zero casualty goal.", "Hindi rin inaalis ni Daep ang posibilidad ng mud at lahar flow oras na umabot sa 300mm ang ulan sa loob ng 24-oras.", "Kabilang sa mga tatamaan ng bagyo ay ang Bicol region, bago ito tatagos sa lalawigan ng Quezon, katimugan ng Laguna, Batangas, Metro Manila, Bulacan, Cavite at Pampanga.", "Sa pangkalahatan, itinaas na rin sa \u2018blue alert\u2019 ang buong puwersa ng National Disaster Risk Reduction and Management Council (NDRRMC) bilang paghahanda kay \u2018Nina\u2019.", "Ang Department of Social Welfare and Development (DSWD) sa kabilang dako ay naghanda na ng mahigit kalahating mil\u00adyong food packs sa mga lugar na pupuntiryahin ng bagyong \u2018Nina\u2019."], "category": "National", "title": ["SUPER \u2018NINA\u2019!"]},
{"content": ["Aabot sa 1,800 preso ang pinalaya ni Bolivian President Evo Morales mula sa kulungan bilang konsiderasyon sa mga kalagayan ng mga ito.", "Ayon sa ulat, kasama sa mga pinalaya sa piitan ang ilang kababaihang buntis, may kapansanan at mga minor sentences.", "\u201cThe present decree\u2019s aim is to give amnesty and total or partial pardons to people who have been deprived of their liberty,\u201d ayon kay Morales.", "Sinasabing ito na ang ikaapat na pardons na nilagdaan ni Morales sa pamumuno nito sa nasabing bansa.", "Base sa datos, aabot sa mahigit sa 15,000 preso ang nakakulong sa Bolivia kung saan karamihan ay nakadetine sa mga overcrowded na kulungan at penitentiaries.", "Kasama rin sa mga pinalaya ang mga presong may hatol na mas mababa sa limang taon, mga one-time offenders, mga preso na mababa sa edad na 28-anyos, single mothers at mga presong may sakit."], "category": "National", "title": ["1,800 preso pinalaya"]},
{"content": ["Naging palaisipan sa mga awtoridad ang pagkasawi ng isang 10-anyos na batang babae habang sakay ng isang eroplano patungong Canada h\u00adabang nasa ere.", "Ayon sa ulat, ang trans-Atlantic Air Canada flight ay patungo sana sa London nang magkaroon ng emergency situation. Dahil dito, na-divert sa Shannon, Ireland ang flight AC868 kung saan agad na inasistehan ang biktima, na hindi tinukoy ang nasyunalidad.", "Ayon sa Air Canada, isang doktor at nurse ang sakay ng nasabing eroplano na tumulong sa flight crew upang maasistehan ang paslit.", "Agad namang sumaklolo ang emergency crews sa nasabing eroplano nang lumapag ito sa Ireland.", "Ngunit ayon sa Air Canada wala nang buhay ang biktima. Matapos ang ilang minuto ay pinayagang makaalis ng Boeing 787 sakay ang 230 pasahero patungong London."], "category": "National", "title": ["Paslit nasawi sa ere"]},
{"content": ["Sa loob ng apat na araw na monitoring, nakapagtala na ng 23 firecrackers-related injuries ang Department of Health (DOH).", "Ayon kay DOH Asst. Secretary Eric Tayag, nagsimula ang DOH na mag-monitor nitong Disyembre 21 kung saan sa 23 biktima, 22 ang naputukan ng paputok habang isa ang nakalulon.", "Sa naturang bilang, 19 ang lalake na nasa edad 15 pababa at 13 ang nagmula sa National Capital Region (NCR).", "Pito umano sa mga ito ang tinamaan sa mata, habang ang iba ay sa kamay at paa at 5 sa tinamaan ay nanunuod lang ng nagpapaputok.", "Pinakanotoryus na uri ng paputok na nakadale sa mga biktima ay ang piccolo na kahit bawal ay nabibili pa rin ng piso-piso sa bangketa.", "Wala namang napaulat na tinamaan ng ligaw na bala.", "Nabatid na nasa ilalim na ng white alert ang lahat ng ospital dahil sa inaasahang pagtaas ng bilang ng mga nabibiktima ng paputok.", "Noong nakaraang pagsalubong sa Bagong Taon, umabot sa 839 ang nabiktima ng paputok."], "category": "National", "title": ["Paputok victim pumalo na sa 23"]},
{"content": ["ZAMBOANGA CITY \u2014 Sugatan ang 16 na katao, kabilang ang isang pulis, matapos na sumabog ang isang granada sa labas ng Simbahang Katoliko sa bayan ng Midsayap sa North Cotabato.", "Hindi pa mabatid kung sino ang nasa likod ng atake na naganap nitong bisperas ng Pasko sa labas ng Santo Ni\u00f1o church na kung saan ay isang nakaparadang police car ang kabilang sa mga nahagip ng pagsabog. Sinisipat ng pulisya ang iba\u2019t ibang anggulo sa atake at kabilang dito ang mga rebeldeng grupo at drug gangs.", "Karamihan sa mga sugatan ay mga Kristiyano at naganap ang atake sa kalagitnaan ng misa at nagdulot ito ng panik at takot sa marami sa akalang umatake ang mga rebelde. Unang napaulat na tatlo ang nasawi pero pinabulaanan ito ni Fr. Jay Virador ng Oblates of Mary Immaculate.", "Naganap ang pagsabog halos 12 oras matapos na harangin ng mga rebeldeng Bangsamoro Islamic Freedom Fighters (BIFF) ang mga truck sa bayan ng Guindulungan sa kalapit na lalawigan ng Maguindanao at iniharang ang mga ito sa highway.", "Tumakas din ang mga rebelde bago pa man makarating ang mga sundalo sa lugar, ngunit hindi naman agad mabatid kung papaanong nakalusot ang mga ito sa militar at pulisya."], "category": "National", "title": ["Bombing sa bisperas ng Pasko; 16 nadale"]},
{"content": ["Abut-abot ang himutok ni Sen. JV Ejercito matapos na ibaon ang balita hinggil sa pag-absuwelto sa kanya ng Sandiganbayan sa kasong graft kaugnay ng P2 milyong firearms deal noong alkalde pa ito ng San Juan City.", "Noong kinasuhan at nililitis daw kasi ang kanyang kaso, nasa front page ito ng mga dyaryo, pero nang maabsuwelto siya ay inside page na lang.", "\u201cNews about my acquittal are in the inner pages. When I was being charged and tried it was in the front pages!\u201d litanya ng senador na idinaan sa kanyang official Twitter account.", "Dinamayan naman ni Sen. Joel Villanueva si Ejercito sa kanyang pinagdadaanan. Si Villanueva ay may kinakaharap ding kaso sa Ombudsman hinggil sa pork barrel scam kung saan pinasisipa na ito sa Senado pero binalewala lang ng kapulungan ang order.", "\u201cSo unfortunate, but we should not lose hope. We continue to work & serve the best interest of our people. Congrats Seatmate! #Vpositive\u201d sagot ni Villanueva sa tweet."], "category": "National", "title": ["JV naghimutok"]},
{"content": ["Isang hepe ng pulisya ng Catmon, Cebu ang nasawi matapos barilin sa nirespondehang kaguluhan na nadaanan nito habang pauwi mula sa duty kamakalawa ng hapon.", "Nagtamo ng mga tama ng bala sa katawan ng sarili pa nitong baril ang biktimang si Sr. Insp. A\u00adlexander Nu\u00f1ez, hepe ng Catmon Police, dahilan ng kamatayan nito.", "Nabatid na pauwi na ng Cordova si Nu\u00f1ez nang ito ay tumigil sa Carmen para respondehan ang ini-report na pag-aaway ng mga magkakapatid sa nasabing lugar.", "Agad na sinalubong ng putok ng isa sa mga magkakapatid na si Carlito Jayson si Nu\u00f1ez pero hindi naman ito tinamaan kaya ginantihan niya ito ng putok na agad tinamaan at namatay.", "Dito na siya kinuyog ng mga kapatid ni Carlito na sina Kardo, Jaime, Carlo at Camilo, hanggang maagaw ang kanyang baril na siyang ginamit sa pamamaril sa kanya.", "Ilang oras matapos ang insidente, nagsagawa ng pagtugis ang pulisya na nagresulta sa pagkakatunton sa magkakapatid na suspek na humantong sa barilan at pagkamatay nina Kardo at Camilo habang nakatakas si Jamie at naaresto si Carlo."], "category": "National", "title": ["Rumespondeng chief of police, todas"]},
{"content": ["Patay ang mag-asawang magkaangkas sa motorsiklo makaraang masagasaan ang mga ito ng truck sa Maharlika Highway, Brgy. Sta. M\u00adaria, Calauag, Quezon kamakalawa ng gabi.", "Kinilala ang nasawi na sina Alberto at Luzviminda Gonzales.", "Sa imbestigasyon ng Calauag PNP, alas-9:45 ng gabi, magkasunod na tumatakbo ang motorsiklo at ang Fuzo fighter truck (ZHS-377) na minamaneho ni Nunilon Berana, ng sa isang mahigpit na kurbada ay nag-overtake ang truck.", "Bigla umanong nagpreno ang motorsiklo para pagbigyan ang truck subalit dahil sa biglang pagtigil ay dumulas ito at natumba patungo sa ilalim ng truck. Dahil dito nagulungan ng truck ang mga biktima na nagresulta sa agarang pagkamatay ng mga ito.", "Hawak ngayon ng mga pulis ang driver ng truck."], "category": "National", "title": ["Mag-asawa, napisak sa trak"]},
{"content": ["Inabandona ng dalawang hindi nakikilalang lalaki ang isang Sport Utility Vehicle (SUV) na Toyota Fortuner na naglalaman ng dalawang granada at baril matapos parahin ng mga operatiba ng Manila Police District (MPD) sa isinagawang \u2018Oplan Sita\u2019 kamakalawa ng gabi sa Legarda St., malapit sa Claro M. Recto Avenue sa Sampaloc, Maynila.", "Ayon kay P/C/Insp. Michael Garcia, ng Barbosa Police Community Precint, alas-7:10 ng gabi nang parahin nila ang itim na Toyota Fortuner at may plakang AQA 5094 model 2015 nang mapadaan sa nabanggit na lugar. Sa halip na huminto ay pinaharurot pa ito ng nagmamanehong driver dahilan para habulin ito ng mga pulis.", "Pagsapit sa may CM Recto, nag-red signal ang traffic light dahilan para huminto ang mga tumatakbong sasakyan at makalapit ang humahabol na mga pulis.", "Sa puntong ito, napilitang tumakbo sa magkaibang direksyon ang dalawang lalaking sakay at iniwan pang nakabukas ang pinto at umaandar ang makina ng Fortu\u00adner. Tinangka umanong habu\u00adlin ng mga pulis ang dalawang suspek pero kapwa nakatakas."], "category": "National", "title": ["Fortuner na may baril at granada, inabandona sa `Oplan Sita\u2019"]},
{"content": ["Tatlong pasahero ang patay habang higit sa 20 ang sugatan sa pagbaligtad ng isang Husky bus sa bahagi ng Purok 8, Crossing Sulit, Polomolok, South Cotabato.", "Kinilala ang mga namatay na sina Jonathan de Viejo, ng Purok Mahusa, Polomolok; Sammy Magsipoc, ng Polomolok, South Cotabato at Margieli Esteves, ng Cotabato City.", "Ayon kay Sr. Insp. Hernani Gabat, chief of police ng Polomolok Police, habang malakas ang buhos ng ulan mabilis ang takbo ng bus na may body number 2788 Prosperity at may plate number MVV-171 na may biyaheng Cotabato City patungong General Santos City via Koronadal.", "Ayon kay Gabat, nag-overtake ang bus sa isang motor pero bumalik sa kanyang lane dahil may isa pang motorsiklo na nakasalubong subalit nawalan ng kontrol ang driver at bumaligtad ang minamaneho nito.", "Sa lakas ng pagkatumba at pagkatilapon nito, natanggal ang bubong at gumulong ang bus kung saan nagulungan nito ang dalawang motorsiklo na halos hindi na mailarawan dahil sa halos wasak na ito.", "Napag-alamang minamaneho ni Rhoderic Danao, residente ng Polomolok, South Cotabato ang nabanggit na bus."], "category": "National", "title": ["23 patay, sugatan sa sumirkong bus"]},
{"content": ["Patay ang lahat ng pasahero ng isang Russian military plane makaraang mawala ito habang nasa ere sa Black Sea.", "Ayon sa Russian Defense Ministry, ang eroplano na isang Tupolev TU-154 plane ay nagmula sa Adler airport malapit sa Sochi ay natagpuan sa layong 1.5 kilometro mula sa karagatan ng Black Sea sa lungsod ng Sochi.", "Kabilang sa lulan ng eroplano ang 83 pasahero, walong crew at siyam na Russian journalists. Kasama sa pasahero ang kila\u00adlang Alexandrov military choir na siyang official choir ng Russian army.", "Ayon naman sa RIA news agency ng nasabing bansa, may senyales na bumagsak ang naturang eroplano dahil sa technical malfunction."], "category": "National", "title": ["Military plane bumagsak, 100 patay"]},
{"content": ["Sinampahan ng kasong paglabag sa Section 2-A of Commonwealth Act 108\u00a0 kilala bilang Anti-Dummy Law sa Department of Justice (DOJ) ng Volunteers Against Crime and Corruptions (VACC) ang gaming tycoon na si Jack Lam at apat na iba pa.", "Kabilang sa kasamang kinasuhan ni Lam ay sina Rosanno Nisce, dating Presidente ng Fort Ilocandia; Siu Wah Chung, British national at dating chairman ng Board of Directors; Edgar Lim, dating treasurer at director of Fort Ilocandia at Jose Roberto Mumuric, dating\u00a0 secretary at director ng Fort Ilocandia.", "Sinabi ng VACC sa kanilang reklamo na iniwasan umano ng mga akusado ang 40 percent foreign ownership requirement para sa mga dayuhang negosyante sa bansa para sa kanyang interes sa Fort Ilocandia Resort Hotel sa Laoag City, kung saan may pinapatakbo siyang casino na kamakailan ay ipinasara ng gobyerno.", "\u201cThrough corporate layering, Fort Ilocandia, through its dummy companies, and its directors and officers, are able to exercise, enjoy, use and exploit real property, contrary to law,\u201d base sa reklamo ng VACC.", "Nalaman sa VACC, na sa kabila na\u00a0 nakatugon ang komposisyon ng Stockholdings ng Fort Ilocandia, alinsunod sa nakasaad sa batas dapat pa rin na maimbestigahan ito ng malaliman para malaman kung talagang totoo ito.", "Nabatid na pag-aari rin ni Lam ang Fontana Leisure Parks and Casino in Clark, Pampanga\u00a0 kung saan naaresto ang may 1,316 Chinese nationals na nagtatrabaho sa kanyang online gambling business."], "category": "National", "title": ["Jack Lam, 4 pa kinasuhan"]},
{"content": ["Patay ang isang pasa\u00adhero matapos na ito ay tumalon sa \u00adtumatakbong pampasaherong bus sa National road sa Brgy. Ilayang Kalilayan, Uni\u00adsan, Quezon kamakalawa ng tanghali.", "Kinilala ang biktima na si Rowie Robiano y Balanquit.", "Ayon sa imbestiga\u00adsyon ng Unisan police, natutulog ang biktima habang sakay ng John Tom Express (DVR 305) na minamaneho ni Jeric Dequito y Pionilla patu\u00adngo sa bayan ng San Narcisco.", "Nang magising umano ang biktima, tumayo ito at naglakad patungo sa pinto ng bus at saka walang sabi-sabing tu\u00admalon.", "Nagtamo ito ng mga grabeng pinsala sa ulo at katawan sanhi ng pagka\u00adbagsak sa sementadong kalsada at agad nasawi.", "Inaalam pa ng mga pulis ang dahilan ng pagtalon ng biktima."], "category": "National", "title": ["Pasahero naalimpungatan tumalon sa bus"]},
{"content": ["Isang abogado ang nasawi habang sugatan ang kanyang anak na abogado rin makaraang pagbabarilin ng guwardiya malapit sa kanilang law firm sa Cebu City.", "Dalawang tama ng bala sa katawan ang dahilan ng agarang kamatayan ng biktimang si Atty. Goering Paderanga Sr., 62, habang ginagamot sa ospital ang anak nitong si Atty. Gerik Paderanga, 37 sanhi ng isang tama ng bala sa tagiliran ng katawan.", "Sa ulat ng pulisya, pasakay ng kotse na nakaparada sa harap ng kanilang law firm sa F. Ramos St., Barangay Sta. Cruz, si Gerik nang lapitan at paputukan ng suspek.", "Mabilis naman lumabas ng opisina si Goering nang marinig ang putok pero paglabas nito ay binaril din.", "Nagsasagawa ngayon ng imbestigasyon ang pulisya upang matukoy ang motibo ng suspek sa pamamaril.", "Nasa kustodiya na ng pulisya ang suspek."], "category": "National", "title": ["Abogado nasawi"]},
{"content": ["Sinimulan na ng \u00adChina ang araw-araw na charter flights patungo sa pinag-aagawang \u00adteritoryo sa West Philippine Sea (WPS) o South China Sea.", "Ayon sa ulat, nagsi\u00admula na ang flight ng Beijing patungong Woody Island sa Paracels, noong nakaraang araw ng Miyerkules.", "Ito\u2019y matapos na b\u00adi\u00adnig\u00adyan na ng go signal ng aviation authority ng China ang civilian ope\u00adration sa itinayong airport ng Beijing sa nasabing isla.", "Ang Woody Island ay ang sentro ng Sansha City na itinuturing ng Beijing na administrative center ng South China Sea na inaangkin din ng Vietnam at Taiwan.", "Maliban sa Woody Island, inihahanda na rin ng China ang mga ginawang airstrips sa Mischief at Subic Reef sa Spratly Islands para sa commercial flight.", "Wala pang tugon ang Department of \u00adForeign Affairs (DFA) sa nasabing ulat."], "category": "National", "title": ["Chinese chartered flights sa WPS araw-araw na"]},
{"content": ["Kung maraming pa\u00admil\u00adya ang nagsasalu-salo ngayong Pasko, higit sa 6,000 pamilya rin ang malungkot ang Pasko dahil sa patuloy na naghahanap ng hustisya sa pagkamatay ng kanilang mahal sa buhay bunga ng kampanya laban sa ilegal na droga ng administrasyon.", "Sa inilabas na mensahe ni Sen. Leila de Lima para sa pagdiriwang ng Pasko, binanggit nito na ang Paskong Pilipino ang isa sa pinakamakulay sa buong mundo dahil gaano man kapayak ang ating salu-salo, hindi tayo nauubusan ng dahilang ngumiti hangga\u2019t nananatiling buo at sama-sama ang ating pamilya.", "\u201cGayunpaman, nawa\u2019y alalahanin din po natin na ang Pasko nga\u00adyong taon ay nagdudulot ng kalungkutan para sa marami nating kababa\u00adyan. Matinding pagsubok ito para sa mga kumaka\u00adyod sa ibang bansa, na hindi man lamang maya\u00adyakap ang mga mahal sa buhay; sa mga naulila ng kanilang ama, ina, anak, kapatid, asawa; at maging sa mga pamilyang hanggang ngayon ay naghaha\u00adnap pa rin ng hustisya, kundi man tuluyan nang nawalan ng pag-asa,\u201d ani De Lima.", "\u201cTinatawag po ang bawat isa sa atin na magsilbing lakas, magmalasakit, at magbukas palad sa kapwa, hindi lang ngayong Kapaskuhan, kundi maging sa araw-araw nating pamumuhay. Sa bawat pagkakataon, tularan po natin ang halimbawa ng Panginoon tungo sa isang makatarungan at makataong lipunan,\u201d panawagan ng senador.", "Simula nang maupo sa puwesto si Pangulong Rodrigo Duterte, higit sa 6,000-katao na ang namatay kasabay ng kampanya laban sa ilegal na droga, marami rito ay nanlaban umano sa operasyon ng pulisya habang ang iba ay biktima ng summary execution."], "category": "National", "title": ["Alalahanin ang pamilya ng EJK victims \u2014 De Lima"]},
{"content": ["Nanawagan si Manila Archbishop Luis Antonio Cardinal Tagle sa lahat ng Pilipino na maging bukas sa mga nangangailangan partikular ang mga mahihirap ngayong panahon ng Kapaskuhan.", "Sa kanyang Christmas message, sinabi ni Tagle na madali na para sa mga Filipino ang pagdamay sa mga nagangailangan dahilan sa kilala ang mga Pinoy sa pagiging hospitable sa mga bisita at nangangailangan.", "\u201cChristmas is a reminder of hospitality denied by people but reversed by the merciful hospitality offered by God. I pray that our Christmas may make us more hospitable or welcoming to others, especially the poor and needy. Will we make room for them?\u201d sabi ni Tagle.", "\u201cAs Filipinos and as members of the human family, we need to ask: why is there room for a new television set or the latest gadget but not for another child in the family? Why is \u2018rugby\u2019 for sniffing available but not affordable nutritious food? Why are vices within reach of young people while education seems unattainable? Why are guns and other weapons more accessible than decent jobs?\u201d dagdag pa nito.", "Apela rin nito na dapat magkaroon ang mga Pinoy ng puwang sa puso para sa Panginoon sa pamamagitan ng pagiging bukas ang pintuan ng bahay at tumanggap ng mga nagugutom, nauuhaw at walang damit.", "Samantala, sinabi naman ni Cotabato Archbishop Orlando Cardinal Quevedo na ang tunay na kahulugan ng Kapaskuhan ay pagdamay sa mga nangangailangan at pagpapahalaga sa buhay.", "\u201cAng kapayapaan at ang mga dukha ang siyang sentro at puso ng Pasko. Ang Mesiyas ay isinalang na dukha binasbasan at dinakila niya ang mga dukha. Itinuturing niyang mga anak ng Diyos ang kumikilos para sa kapayapaan sa ating bansang naghihikaos at nababalot ng dilim,\u201d sabi ni Quevedo sa Radio Veritas."], "category": "National", "title": ["Maging bukas sa nangangailangan"]},
{"content": ["Aminado si Public Attorney\u2019s Office (PAO) chief Atty. Percida Acosta na masusubukan nang husto ang kanilang husay at ekspiryensa sa pagtatanggol kapag tuluyan nang maibalik ang parusang bitay.", "Ngayon pa lamang aniya ay naghahanda na sila sa pagdagsa ng mas maraming hihingi ng ayudang-ligal.", "Ayon kay Acosta, malaking pressure ito para sa kanilang panig, pero sisikapin nilang maprotektahan ang mga inosente at maparusahan ang mga may kasalanan.", "Naniniwala rin ang opisyal na nararapat lamang ang capital punishment sa bansa para magkaroon ng takot ang mga criminal na gumawa ng krimen.", "Titiyakin din umano ng PAO na walang inosenteng akusado ang masasalang sa bitay."], "category": "National", "title": ["PAO masusubukan sa pagbabalik ng bitay"]},
{"content": ["Nagbabala si Department of Budget and Management (DBM) Secretary Benjamin Diokno sa mga miyembro ng gabinete at agency heads na maaari silang matanggal sa trabaho kung hindi nila gagamitin nang maayos ang kanilang budget para matapos ang mga ipinangakong proyekto.", "Ginawa ni Diokno ang babala matapos na pirmahan ni Pangulong Rodrigo Duterte nitong Huwebes ang P3.35 trilyong 2017 General Appropriations Act (GAA).", "\u201cAng pressure niyan nasa mga sekretaryo, \u2018yung mga kasama ko sa gabinete. Ang sabi ng presidente d\u2019yan, \u2018Use it or lose it\u2019. \u2018Pag binigyan ka ng budget at hindi mo nagastos you\u2019ll lose your job. Hindi \u2018yung budget. You\u2019ll lose your job,\u201d babala ni Diokno.", "Ang Department of Education (DepEd) ang may pinakamalaking budget sa susunod na taon sa halagang P544.1 bilyon.", "Nabigyan din ng karagdagang P8.3 bilyon ang Commission on Higher Education (CHED) na gagamitin upang malibre sa pagbabayad ng tuition fee ang tinatayang isang milyong estudyante na nag-aaral sa State Universities and Colleges (SUCs).", "Tiniyak din ni Sen. Loren Legarda, chair ng Senate committee on finance, na babantayan din niya ang paggastos ng P3.35 trilyong budget ng pamahalaan upang matiyak na ginagamit ito nang wasto ng gobyerno."], "category": "National", "title": ["Mga cabinet member, sisibakin \u2018pag \u2018di gumastos"]},
{"content": ["Malamang na sa hospital na magpasko si Manila Mayor Joseph Estrada matapos dapuan ng sakit na pneumonia.", "Nabatid na mismong si Senador JV Ejercito ang nagkumpirma na Miyerkules pa ng gabi nang isugod sa Cardinal Santos Medical Center ang alkalde matapos na mahirapang huminga at mamutla.", "Lumabas din \u00adumano sa pagsusuri na bahag\u00adyang may impeksyon ang baga nito kaya hindi na ito pinayagan na lu\u00admabas pa ng pagamutan.", "Gayunman, \u00adsinabi ni Ejercito na wala uma\u00adnong dapat ipangamba ang publiko partikular na ang mga mamamayan ng Maynila dahil \u00adbumubuti na umano ang lagay ni Estrada.", "Gayunman sa kabila nito nais pa rin ng mga doktor na obserbahan ito, kaya\u2019t patuloy pa ring nananatili sa ospital.", "Naniniwala rin si JV na posibleng over fatigue ang dahilan nang pagkakasakit ng ama.", "\u201cSiya (Erap) po\u2019y may pneumonia. Meron siyang kaunting infection sa lungs. Siguro dahil na rin ito sa fatigue,\u201d anang senador.", "\u201cNung una \u00adpagpunta [ng ospital], medyo talagang masama, pero ngayong bumubuti na dahan-dahan,\u201d dagdag pa niya. \u201cHe is being closely monitored. Ang mga doktor naman ay ayaw siyang pauwiin agad.\u201d", "Matatandaan na kamakailan, ay isinugod din si Estrada sa UST Hospital dahil sa pana\u00adnakit ng kanyang kanang kamay na sinasabing ino\u00adperahan."], "category": "National", "title": ["ERAP NAOSPITAL"]},
{"content": ["Umapela ang Simba\u00adhang Katolika sa pamahalaan na kailangang pag-aralang mabuti ang pagbibigay ng executive clemency sa mga bilanggong nakakulong sa National Bilibid Prison (NBP).", "Sinabi ni Kalookan Bishop emeritus Deogracias Iniguez, dapat karapat-dapat ang clemency sa bilanggo na tunay ng nagbago.", "Aniya, kinakailangang ibigay ito sa mga magiging inspirasyon ng kanilang pamilya at ma\u00adging ng lipunan upang hindi na madagdagan pa ang panganib sa mamamayan.", "\u201cAng Simbahan ay in favor sa clemency for those who have been sentence pero sana itong clemency ipagkaloob doon sa mga alam nating they deserve it, mapapakinabangan nila para sa kanilang patuloy na pag\u00adbabago pero dapat ding pa\u00adngalagaan ng estado \u2018yung mga tumanggap ng clemency na talagang manatili na sila sa righteousness o \u2018yung nagbago na talaga sila,\u201d pahayag ni Bishop Iniguez."], "category": "National", "title": ["Araling mabuti ang clemency!"]},
{"content": ["Hindi na humabol sa Noche Buena ng humigit-kumulang 720,000 public school teachers ang inaabangan nilang performance-based bonus (PBB) mula sa Department of Education (DepEd).", "Sa anunsyo ng DepEd kahapon sa pamamagitan ng PIA.GOV.PH, bagama\u2019t walang eksaktong petsa, tiniyak ng kagawaran na matatanggap na ng mga guro ang performance bonus sa mga susunod na araw.", "\u201cDepartment of Education (DepEd) school-based personnel in Regions 4A, 4B, 5, 6, 11, 12, Cordillera Administrative Region (CAR), CARAGA and National Capital Region (NCR) are slated to receive their performance-based bonus (PBB) for Fiscal Year 2015 in the coming days,\u201d ayon sa abiso.", "Para sa grupong Teachers\u2019 Dignity Coalition (TDC) na matiyagang nangangalampag sa DepEd, bagama\u2019t wala pang katiyakan sa pa\u00adngako ng DepEd, itinuturing nila itong \u2018open development\u2019 at pasala\u00admat na napakinggan ng pamahalaan ang kanilang hinaing sa pamamagitan ng pahayagang ito.", "\u201cKami ay nagpapasa\u00adlamat bagama\u2019t hindi pa ito ang hinihintay naming tagumpay. Of course sa pahayagang ito (Abante) na masigasig na nagsusulong at nagpaparating sa boses naming mga guro. Kami ay umaasa na kahit hindi man umabot sa Noche Buena itong PBB namin, harinawa naman po ay matanggap namin ito bilang aginaldo sa salubong ng Bagong Taon,\u201d wika ng grupo."], "category": "National", "title": ["Bonus ng mga titser \u2018di umabot sa Noche Buena"]},
{"content": ["Nilinaw ng Commission on Human Rights (CHR) na wala silang bi\u00adnu\u00adong probe team na mag-iimbestiga kay Pangulong Rodrigo Duterte matapos itong umamin sa panayam ng isang foreign journalist na siya mismo ay may pinatay noong 1988 noong alkalde pa siya ng Davao.", "Pinabulaanan ni CHR Chairman Chito Gascon ang lumabas na ulat na pangu\u00adngunahan ng komisyon ang pag-iimbestiga kay Duterte.", "Sa ngayon, ang isyu umano ng extrajudicial killings (EJKs) ang kanilang tinututukan at ang planong pagpapadala ng probe team ng UN Special Rapporteur on EJK para alamin ang totoong kalagayan ng Pilipinas."], "category": "National", "title": ["EJK ang tutok namin! \u2014 CHR"]},
{"content": ["Mahigpit ang paalala ng National Capital Region Police Office (NCRPO) sa mga biyahero hinggil sa mga bagay na bawal na isakay sa bus.", "Ayon kay NCRPO Director, Chief Supt. Oscar Albayalde, mahigpit na ipinagbabawal ang mga paputok at mga flammable materials na isakay sa bus.", "Ito ay upang maiwasan na rin ang disgrasya partikular ang mga mahahabang biyahe.", "Sa ngayon aniya ay tuluy-tuloy pa naman ang biyahe ng lahat ng bus papunta ng iba\u2019t ibang probinsya.", "Samantala, \u2018all systems go\u2019 pa rin ayon kay Albayalde ang sitwasyon sa NAIA sa kabila ng pagbuhos ng mga pasahero kung saan tanging traffic lamang ang kanilang nakikitang problema.", "Pagsiguro pa ng nabanggit na opisyal na sisiguruhin ng PNP na magiging ligtas at masaya ang pagsalubong ng kapaskuhan at bagong taon.", "Sa huli ay muling binigyang diin ni Albayalde na wala silang namo-monitor na banta sa kalakhang Maynila."], "category": "National", "title": ["Mga bawal isakay sa bus"]},
{"content": ["Dahil sa kawalan ng sapat na ebidensya, ibinasura ng Sandiganbayan 5th Division ang kasong graft, gayundin ay binawi ang naunang ipinataw na 90-day suspension at ang hold departure order (HDO) laban kay dating San Juan Mayor JV Ejercito.", "Ang kaso ay may kaugnayan sa pagbili ng mga baril ng San Juan City noong siya pa ang alkalde ng lungsod.", "Bukod kay Ejercito, abswelto rin sa kaso ang kapwa akusado na sina Ranulfo Dacalos, Rosalinda Marasigan, Romualdo delos Santos, Lorenza Ching at Danilo Mercado.", "Sa 45-pahinang desisyon ng graft court ay pinababalik din ang bail bond na una nang isinumite sa korte ng mga respondents.", "Ang pag-abswelto sa mga nabanggit ay matapos na ring katigan ng Sandiganbayan ang demurrer to evidence na inihain ni Ejercito. Giit nito na hindi sapat ang mga ebidensya ng prosekusyon para patunayan na binigyan nito ng pabor ang supplier ng baril."], "category": "National", "title": ["Graft vs JV ibinasura"]},
{"content": ["Nanggigigil na binakbakan at pinagbantaan ni Pangulong Rodrigo Duterte ang mga opisyal ng Bangko Sentral ng Pilipinas (BSP) na kung hindi magsisilayas sa puwesto ay ituturing na parang mga durugista ang mga ito.", "Nagngingitngit si PDU30 dahil sa pagiging sagabal umano ng mga taga-BSP sa pagsupil ng gobyerno sa korapsyon.", "\u201cBut I am warning again Central Bank for the second time. It was not until I burdened at them during the NBI, National Bureau of Investigation anniversary and I was there. And I was told by the director na hanggang ngayon, there\u2019s no report of this AMLA. You know, I\u2019m going to charge all of you there, criminally. I\u2019ll count one to three, and if you don\u2019t resign, I will treat you as a drug addict,\u201d pagdidiin ni PDU30 sa talumpati nito kasunod ng ceremonial signing ng 2017 national budget sa Malaca\u00f1ang.", "Muling naghinga ng sama ng loob si Pangulong Duterte sa Anti-Money Laundering Council (AMLC) dahil sa kawalan ng kooperasyon sa paglaban sa money laundering.", "Si Central Bank Governor Amando Tetangco Jr. ang tumatayo ring chairman ng AMLC.", "Nagbitaw ng warning si Pangulong Duterte sa BSP officials na maghanda at hintayin ang pag-alis sa puwesto ni Tetangco.", "\u201cBut you know, you guys there are all corrupt, bantay kayo sa akin I will bring you down. Tetangco is about to retire, better prepare there \u2018cause I\u2019ll give you a whack. You are all, you are all corrupt and serving master. You are not supposed to engage in politics. God damn it. Kayo diyan, stop corruption. You think that the pay there Central Bank despite of its vault, full of money and you are not still\u2014you\u2019re still hungry? Umalis kayo diyan, I will not allow\u2026,\u201d giit ni Duterte."], "category": "National", "title": ["Duterte sa BSP off\u2019ls: Resign o itrato kayong adik?"]},
{"content": ["Excellent pa rin ang trust rating ni Pangulong Rodrigo Duterte pero bumaba ito ng apat na puntos mula sa dating survey na isinagawa ng Social Weather Stations (SWS).", "Base sa survey ng SWS na ginawa nitong Disyembre 3-6 ay nakakuha si Duterte ng net trusting na +72%, mas mababa sa dating +76% na nakuha nito noong Setyembre ng kasaluku\u00adyang taon.", "Ang survey ay may sampling error margins na +3 points para sa national figures,\u00a0 \u201cBalance Luzon\u201d at +6 points sa Metro Manila, Visayas at Mindanao at nagpapakita na 81 porsiyento ng mga adult Filipinos ay may \u201cmuch trust\u201d kay Duterte, 9% ang may \u201clittle trust\u201d at 10% ang \u201cundecided\u201d.", "Matatandaang bago ang inagurasyon noong Hunyo 30 ay naitala sa \u201cexcellent\u201d ang trust rating ni PDU30 sa iskor na +79 percent.", "Nabatid din sa resulta ng survey ang pagbaba sa buong bansa ng trust rating ng Pangulo kung saan ay nagtala ito ng pagkabawas ng puntos sa Luzon, Visayas, Mindanao at Metro Manila.", "Bumaba ang rating ni PDU30 ng one grade at 11 puntos sa Metro Manila sa markang very good o katumbas ng +65% ngayong Disyembre mula sa dating +76% o \u201cexcellent\u201d rating noong Setyembre.", "Sa Visayas ay bumagsak din ang rating ni PDU30 ng apat na puntos o very good na 69% ngayong Disyembre mula sa dating \u201cexcellent\u201d na +73% noong Setyembre.", "Sa Mindanao ay nanatiling \u201cexcellent\u201d ang rating ni PDU30 na +85% ngayong Disyembre pero bumaba ng pitong puntos mula sa dating +92 noong Setyembre.", "Sa \u201cBalance Luzon\u201d ay napanatili ni Duterte ang \u201cvery good\u201d +69.", "Napanatili naman ang \u201cexcellent\u201d rating ng Pangulo sa urban areas na +73% mula sa +75% noong Setyembre habang ang rural areas ay luma\u00adgapak ng anim na puntos na naging +71% mula sa dating +77%.", "Sa socioeconomic classes, nakakuha si Duterte ng iskor na excellent sa class \u201cD\u201d at \u201cE\u201d.", "Ang net trust rating naman ni PDU30 sa \u201cABC\u201d ay bumaba mula sa excellent na +72% at naging very good o +59%, na bumagsak ng 13 points.", "Kaugnay nito ay nagpasalamat ang adminis\u00adtras\u00adyong Duterte sa pa\u00adtuloy na pagtitiwala sa Pangulo."], "category": "National", "title": ["PDU30 BUMABAGSAK!"]},
{"content": ["Patay ang apat katao habang 23 iba pa ang nasugatan nang matumba patagilid ang isang six-wheeler jeep sa Brgy. Denuyan, Siayan, Maguindanao.", "Hindi pa nakukuha ang pagkakilanlan ng mga nasawi at nasugatang biktima dahil hindi na natatapos ang imbestigasyon.", "Napag- alaman sa inisyal na report, galing ang mga biktima sa Dumingag, Zamboanga del Sur at papunta sanang Sindangan upang magdaos ng Christmas party sa may tabing dagat pero pagdating sa Barangay Denuyan sa Siayan ay nawalan ng preno ang jeep at nahulog sa kanal sa gilid ng daan bago tumagilid.", "Tumilapon ang ibang mga biktima habang ang iba naman ay naipit sa pagkakatagilid ng jeep.", "Agad dinala ang driver ng jeep na si Jayward Ginggo, 22, sa isang ospital sa Ozamiz City habang dinala naman ang mga sugatang biktima sa Sindangan District Hospital."], "category": "National", "title": ["6-wheeler jeep nadiskaril, 27 sakay nadale"]},
{"content": ["Wala nang buhay nang maiahon mula sa dagat ang dalawang tu\u00adrista matapos mag-swimming sa Aurora, Quezon.", "Halos lumabo na ang katawan ng mga biktimang sina Teresita Ramos, isang US citizen at Gerald Arthur Stephen, isang Canadian nang matagpuan ito makalipas ang halos anim na oras na paghahanap sa mga ito.", "Nabatid na isinasalba lang sana ni Stephen si Ramos matapos makitang humihingi ito ng saklolo habang nalulunod pero kalaunan ay dalawa na silang nilamon ng malaking alon.", "Sa imbestigasyon, nag\u00adbabakasyon lamang sa bansa ang dalawa at nagkasundong maligo sa dagat nang magkataon na malakas ang alon sa dagat dulot ng naka\u00adambang pagdating ng bagyong Nina."], "category": "National", "title": ["2 turista nilamon ng dagat"]},
{"content": ["Humantong sa madugong wakas ang masayang inuman ng apat na mga kalalakihan na nauwi sa pagkamatay ng dalawa habang kapwa sugatan ang dalawang iba pa makaraang pagbabarilin ng hindi pa kilalang mga suspek sa Quezon City, kamakalawa ng gabi.", "Base sa isinumiteng report kay QCPD Director Chief Supt. Guillermo Lorenzo Eleazar ni PO3 Ronnie Ere\u00f1o,\u00a0 ng Criminal Investigation Detection Unit (CIDU)\u00a0 nakilala ang mga nasawing biktima na sina Rowel Manuel y Saniatan, 40; at Melchor Cielos Sr. y Marquez, 54,\u00a0 habang kapwa under observation sa East Avenue Medical Center ang mga sugatang sina Paul Paulin y Respicia, 23; pawang mga residente sa Riverside Extension, at John Patrick Frael y Maico, 24, ng Castillo St., at pawang nakatira sa Brgy. Commonwealth, ng nasabing lungsod.", "\u00c0yon kay PO3 Ere\u00f1o, dakong alas-12:10 ng hatinggabi nangyari ang insidente sa harap ng isang bahay sa No.1206 Riverside Extension, Brgy. Commonwealth habang masaya umanong nag-iinuman ang apat.", "Subalit biglang nadilig ng dugo ang inuman ng apat nang basta nalang umano pagbabarilin ang mga ito ng hindi nakilalang suspek na nagmula sa madilim na bahagi sa nasabing lugar.", "Ayon sa naging pahayag sa pulisya ng isang purok leader na si Luningning Baciones, nasa loob umano siya ng kanilang bahay nang makarinig ng sunud-sunod na putok ng baril.", "\u00c0gad siyang lumabas para tignan at kung saan nang galing ang mga putok subalit halos hindi umano makapaniwala nang madiskubre niya ang apat na mga biktima na pawang duguan at dalawa sa mga ito na sina Manuel at Cielos ay nakabulagta na at may katabing plakard na nakasulat ang \u201cAdik at mga pusher kami huwag tularan.\u201d", "Habang ang dalawang sugatang biktima na sina Paulin at Frael ay nagawa pa umanong makatakbo subalit bumagsak\u00a0 din ang mga ito dahil sa tama ng bala sa kanilang katawan.", "Sa pagsisiyasat ng Scene of the Crime Operatives (SOCO) sa crime scene, narekober ang siyam na piraso ng basyo ng bala, limang tingga at isang metallic fragment.", "Patuloy na iniimbestigahan ng mga awtoridad ang nasabing insidente upang matukoy kung sino ang responsible sa pamamaslang at kung ano ang motibo sa krimen."], "category": "National", "title": ["DUGO SA INUMAN"]},
{"content": ["Sinira ng mga awtoridad ang 250,000 marijuana seedlings matapos ang ginawang pagsuyod sa 1.5 ektaryang taniman nito sa Sitio Babakin, Brgy. Bayanga Sur sa Matanog, Maguindanao.", "Dito, naaresto naman ang sinasabing nagtanim at nag-aalaga nito na si Radzak Macarimbang Maguid, alyas Datu, isang dating barangay captain sa lugar.", "Bukod sa nabanggit na dami ng marijuana seedlings na nagkakahalaga ng P6.25 million, umaabot pa sa P5 million halaga ng marijuana mula sa 15-hectare plantation na sinuyod din noong Hulyo ang sinira ng raiding team.", "Si Maguid ay nakapiit na sa Matanog Police."], "category": "National", "title": ["250K marijuana seedlings, winasak"]},
{"content": ["Nabalot ng tensyon sa isang pampasaherong eroplano makaraang isang pasahero nito ang pinababa sa eroplano matapos na komprontahin ang anak ni US President-elect Donald Trump sa John F. Kennedy International Airport sa New York.", "Ayon sa ulat, patungong Hawaii para magbakasyon kasama ang pamilya ni Ivanka Trump, 35-anyos nang nilapitan ito ng nasabing pasahero.", "Dito ay pinagsabihan at pinagsisigawan ng hindi kinilalang lalaki si Ivanka sa harap ng tatlong anak nito kung saan iginiit ng una na nakakasira umano si Trump sa US matapos na manalo sa nakaraang halalan.", "Matapos ang komprontasyon ay agad na sinamahang pababain ng mga staff ng JetBlue Airways Corporation ang nasabing pasahero.", "Sinabi pa ng pasahero na dapat ay nasa pribadong eroplano si Ivanka at wala sa nasabing commercial flight.", "May kasamang US Secret Service si Ivanka sa biyahe nito subalit hindi nakialam sa pagpapababa sa nasabing pasahero sa eroplano.", "Tiniyak naman ng pamunuan ng JetBlue na ang pasaherong pinababa ay kanilang in-accommodate sa kasunod na flight."], "category": "National", "title": ["Anak ni Trump pinagsisigawan sa eroplano"]},
{"content": [" \u2014 \u201cAdik Ako \u2018Wag Tularan Merry Christmas\u201d.", "Ito ang mga katagang nakasulat sa packaging tape na pinanggapos sa kamay ng biktima ng extra judicial killing na natagpuan noong Miyerkules ng madaling-araw sa NIA Road, sakop ng Purok 1, Brgy. San Jose sa bayang ito.", "Ayon sa ulat ni P/Chief Inspector Joel de la Cruz kay Mayor Sylvia Austria dakong ala-1:55 ng madaling-araw noong matagpuan ni Reynaldo Figueroa Paynor Jr., 41, magsasaka, residente ng Brgy. San Vicente rito, ang naturang biktima ng EJK habang siya ay nanghuhuli umano ng palaka.", "Ang bangkay na tinatayang mga 32-37 taong gulang at taas na 5\u201d4\u2019-5\u201d6\u2019, na may tattoo ng alakdan sa kanang braso at nakasuot ng kulay itim na camouflage cargo short at itim na T-shirt."], "category": "National", "title": ["EJK victim natagpuan"]},
{"content": ["Naglabas ng memorandum ang liderato ng Bureau of Customs (BOC) sa lahat ng district collectors at sa iba pang opisyales ng ahensya hinggil sa polisiya sa pagbubukas ng mga balikbayan boxes.", "Base sa nasabing memorandum, ang mga nakaalertong balikbayan boxes ay dadaan sa 100% physical examination at bubuksan lamang kung nakaharap ang consignee o ang duly authorized representative.", "Sakali namang ang consignee o ang kinatawan ay hindi dumating sa gagawing pag-iinspeksyon ay kailangang lumagda sa waiver.", "\u201cFor balikbayan boxes containing contrabands or items that are possible threats to national security such as explosives, firearms, and illegal drugs, they will be opened only upon the written approval by the district collector of the port concerned,\u201d ayon kay Customs Commissioner Nicanor Faeldon.", "Una nito naglabas rin ng memorandum ang BOC hinggil sa \u2018no opening of balikbayan box\u2019 policy kung saan sa ilalim ng nasabing polisiya, ang mga balikbayan boxes ay dadaan sa random o arbitrary physical inspection at sa mandatory x-ray scanning.", "Sa kaso naman umano ng mga kargamentong kahina-hinala maliban sa x-ray scanner ay irerekomenda ang paglalabas ng alert order laban sa nasabing bagahe.", "Paliwanag ni Faeldon, ang nasabing mga polisiya ay para matiyak at masiguro na walang makakapasok sa illegal smuggling sa pamamagitan ng balikbayan boxes."], "category": "National", "title": ["Balikbayan box bawal buksan kapag\u2026"]},
{"content": ["Aabot sa lima-katao ang sugatan makaraang tupukin ng apoy ang 140 kabahayan sa coas\u00adtal city ng bansang Japan.", "Ayon sa ulat, ang lima-\u00adkatao ay \u00adnagtamo ng sugat sa sunog na naganap sa Itoigawa ang northwest na bahagi ng Tokyo.", "Ang lugar ay may total population na 44,500 kung saan ina\u00adalam pang mabuti ng mga awtoridad ang sanhi ng nasabing sunog.", "Nagsagawa na rin ng evacuation sa mga kalapit na bayan ng nasabing pinangyarihan ng sunog.", "Inaalam pa ng mga awtoridad kung may iba pang nasugatan sa nasa\u00adbing sunog at inaalam kung magkanong \u00adhalaga ang naabo ng apoy."], "category": "National", "title": ["5 sugatan sa sunog sa Japan"]},
{"content": ["Napigilan ng mga awtoridad ang planong pag-atake ng teroristang grupo sa Melbourne, Australia sa mismong araw ng Pasko makaraang madakip ang limang hinihinalang terorista sa nasa\u00adbing bansa.", "Ayon sa ulat, sinabi ni Victoria Police chief commissioner Graham Ashton, na ang limang dinakip ay plano sanang gumamit ng pampasabog at mga armas sa gagawin nilang pag-atake sa araw ng Kapaskuhan.", "Kabilang sa tinatarget umano ng mga suspek ang mga matataong lugar sa lungsod partikular ng Flinders St. Station, Federation Square at St. Paul\u2019s Cathedral.", "Dahil sa pagkakadakip sa mga suspek, sinabi ni Ashton na wala nang banta nga\u00adyon sa publiko.", "Apat sa limang naa\u00adrestong suspek ay pa\u00adwang Australian-born na nasa mga edad 20-\u00adan\u00adyos na pawang mayroong Lebanese background, habang ang isa pa ay isang Australian na Egyptian origin.", "Sinasabing pawang \u2018self-radicalised\u2019 ang mga suspek subalit sinusubaybayan ng mga ito ang propaganda ng Islamic State (IS)."], "category": "National", "title": ["Planong terror attack sa Australia napigil"]},
{"content": ["Kahit kasagsagan ng Christmas rush ng mga Pinoy dahil sa pinaghahandaang Noche Buena mamayang hatinggabi at pagmamadali ng mga Christmas shoppers na uuwi ng probinsya, hindi pa rin nakaligtas sa tirik ang biyahe ng Metro Rail Transit (MRT).", "Kahapon, dalawang beses nagka-aberya ang tren ng MRT-3 habang kasagsagan ng bulto ng mga pasahero.", "Sa abiso ng MRT sa kanilang twitter account, alas-7:45 ng umaga unang nakaranas ng aberya ang isang tren dahil sa technical problem. Napilitang bumaba ng mga pasahero sa GMA Kamuning station (southbound) at pinasakay na lamang sa kasunod na tren.", "Sinundan pa ito ng isa pang tumirik na tren bandang alas-8:07 naman ng umaga. Pinababa ang mga nagmamadaling pasahero sa bahagi ng Magallanes station (southbound) at isinakay sila sa sumunod na available na tren.", "Kamakalawa, bandang alas-otso ng gabi, nagkaroon din ng antala at pinutol ang biyahe ng MRT.", "Napag-alaman na nagkaroon din ng technical problem kaya nagpatupad ng provisional service kung Shaw Boulevard hanggang Taft Station lamang ang biyahe ng tren."], "category": "National", "title": ["Christmas rush itinirik ng MRT"]},
{"content": ["Anim na dalagita na umano\u2019y mga \u2018shoplifter\u2019 ang nadakip sa loob ng tatlong oras na magkakahiwalay na insidente sa isang mall sa Pasay City kamakalawa ng gabi.", "Kinilala ni Sr. Supt. Lawrence Coop, hepe ng Pasay City Police ang mga suspek na sina Patricia Parel Punzalan, 17; Crystal Gale Pesasico, 16;\u00a0 Patricia Isa\u00adbel de Vega, 20; Beatrice de Vega, 16; Angela Lualhati, 16 at\u00a0 Maffy Khaye Balarosa, 17.", "Sa report ng pulisya, alas-sais ng gabi nang madakip sina Punzalan at Pesasico ng mga naka-duty na guwardiya ng SM Mall of Asia (MOA), Pasay City matapos tangayin ng mga ito ang baby dresses na nagkakahalaga ng P1,500.00.", "Alas-6:30 naman ng gabi nang madakip ang magkapatid na sina Patricia Isabel at Beatrice ng guwardiyang si Leonard Lungan matapos umanong tanga\u00adyin ng mga ito ang mga damit pambabae na nagkakaha\u00adlagang P3,450.", "Sa nabanggit pa ring mall, alas-siyete naman ng gabi nang maaresto sina Lualhati at Balarosa, matapos makumpiska sa kanila ang mga make-up items na nagkakahalagang P2,750.", "Ang anim na suspek ay nasa custody ngayon ng Pasay City Police at sinampahan ng kasong shoplifting sa Pasay City Prosecutor\u2019s Office."], "category": "National", "title": ["6 dalagita, nakalawit sa \u2018shoplift\u2019"]},
{"content": ["Naibalik na sa bansang Italy ang 17 na masterpie\u00adces na tinatayang nagkakahalagang 17 milyong euro mula Ukraine makaraan itong nakawin sa Verona art museum noong nakaraang taon.", "Sa ulat, nagtungo si Italian Culture Minister Dario Franceschini sa Kiev, kapitolyo ng Ukraine upang maibalik sa kanila ang mga nasabing ninakaw na paintings.", "Ibinigay ni Ukrainian President Petro Poroshenko ang mga obra kay Franceschini sa isang seremonya sa Kiev.", "Kabilang na rito ang mga obra ng mga sikat na painter tulad ni Peter Paul Rubens, Tintoretto at A\u00adndrea Mantegna.", "Ayon sa mga art expert, nakita ng mga ito na nagkaroon lang ng kaunting scratches ang mga paintings isang taon matapos itong manakaw.", "Nakabalot ang mga ito sa plastic bag at buwan ng Mayo ng kasalukuyang taon nang ito ay marekober ng mga bodyguards sa mga magnanakaw na nagtangkang ipuslit ito sa Moldova."], "category": "National", "title": ["17 nakaw na paintings, naibalik"]},
{"content": [" Isang lalaki ang dinakip ng pulisya matapos na diumano\u2019y mapatay ang baklang \u00adlive-in partner nito sa Davao City.", "Nakilala ang suspek na si Christopher Domi\u00adnayos, 30, at ang biktimang call center agent na si Jasper Oribia, 25. Nabatid na nagkaroon ng pagtatalo kamaka\u00adlawa ng gabi ang dala\u00adwa sa loob mismo ng kanilang\u2002inuupahang kuwarto sa isang boarding house sa New Matina.", "Nagulat na lamang ang mga nasa boarding house nang makarinig ng kaguluhan sa kuwarto ng da\u00adlawa at makitang dugaan si Jasper. Doon nabatid na sinaksak umano ni Christopher ang bading. Isinugod pa ng mga tagaroon si Jasper sa pagamutan ngunit dead on arrival na ito.", "Agad ring nahuli si Christopher\u2002at\u2002ngayon ay nahaharap sa kasong kriminal. Hindi \u00adnagbigay ng pahayag ang suspek, ngunit posibleng selos ang ugat ng pag-aaway ng dalawa.", "Base sa inisyal na ulat ng pulisya ay \u00adkinompronta ni Christopher ang live-in partner nito sa kanyang pag-uwi."], "category": "National", "title": ["Bading, pinatay ng live-in partner"]},
{"content": ["Muling nanguna si US President-elect Donald Trump sa isinagawang 2016 poll ng Agence France-Presse para sa pinakamaimpluwensyang tao nga\u00adyong taon.", "Ayon sa AFP, nakiisa sa naturang botohan ang mga AFP journalists sa buong mundo na nagtatrabaho para sa iba\u2019t ibang wika at bahagi ng ahensya tulad ng text, photo at video.", "Bumoto ang mga ito mula sa isang selection ng 30 key players na pinili ng mga chief editors, na pawang naging laman ng mga balita sa taong 2016.", "Sa lumabas na resulta ng nasabing poll, naungusan pa ni Trump sina Russian President Vladimir P\u00adutin at Turkish President Tayyip Erdogan.", "Kasama naman sa top 10 na napili ng nasa 300 journalists sina dating US Sec. Hillary Clinton, British politican na si Nigel Farage, Syrian President Bashar al-Assad, US President Barack Obama, Pope Francis, song writer Bob Dylan at US First Lady Michelle Obama."], "category": "National", "title": ["Trump, Person of the Year ng AFP"]},
{"content": ["Nagsagawa kahapon ng pag-iikot ang mga tauhan ng Pasay Social Welfare Department at Metropolitan Manila Development Authority (PSWD, MMDA) upang sagipin ang mga katutubong Badjao na namamasko sa mga lansangan sa lungsod ng Pasay kahapon ng umaga.", "Ayon kay PSWD Chief Rosalinda Orobia, katuwang nila rito ang MMDA sa pangunguna ni Amante Salvador, director ng Public Safety Department sa pagsagip sa mga Badjao na nagkalat sa mga lansa\u00adngan upang mamasko sa mga motoristang dumadaan.", "Sinabi nina Orobia na nasa 33 katao na katutubo na ang kanilang nasasagip sa kahabaan ng \u00adRoxas Boulevard at EDSA Buendia dakong alas-11:00 ng umaga.", "Base sa report, libu-libong katutubong Badjao ang lumuwas dito sa Metro Manila mula sa kanilang probinsya ngayong Kapaskuhan upang manghingi ng limos sa mga motorista.", "Kaya\u2019t sa kanilang pag-iikot kahapon ng umaga ay nakorner ang mga ito at nakiusap pa silang sumama na lamang sa kanila ang mga katutubo upang \u00adhindi sila mapahamak sa lansangan.", "Matapos ang ilang minutong pag-iikot sa na\u00adsabing lungsod ay halos napuno naman ang bus ng MMDA sa pagsagip sa mga Badjao."], "category": "National", "title": ["33 Badjao na pakalat-kalat sa lansangan, pinagdadampot"]},
{"content": ["Matinding kasiyahan ang naramdaman pagdating ng mahigit isang libong overseas Filipino workers (OFWs) matapos silang bigyan ng \u2018Korooti Cards\u2019 na makatutulong sa kanila upang mabigyan ng malaking \u2018discounts\u2019 mula sa 70 merchant partners nito sa bansa.", "Ang pangalawang grupo na binubuo ng 400 Pinoy workers na nagmula sa United Arab Emirates (UAE) ay dumating dakong alas-11 kahapon ng umaga sa Ninoy Aquino International Airport (NAIA) Terminal 3 kung saan ay sinalubong sila ni Korooti International Company CEO Mr. Tariq Farekh, Korooti Card Philippines.", "Ang mga OFWs ay lulan ng Cebu Pacific Flight na galing Dubai.", "Ayon kay Farekh, layunin ng special cards na ito na matulungan ang mga Pinoy na magkaroon ng malaking diskuwento sa iba\u2019t ibang industriya o lugar kabilang dito ang parks, museum, restaurants, clothes, gadgets medical, dental, spa at iba pa na accredited ng nabanggit na kumpanya.", "Nabatid na kamakalawa ng umaga (Disyembre 21) ay mahigit 200 OFWs ang naunang binigyan ng mga cards sa NAIA Terminal 3 at ngayong araw (Disyembre 23) ay makatatanggap din ang pangatlong grupo ng 400 Pinoy workers ng Korooti cards.", "Ang binansagang \u2018modern day heroes\u2019 OFWs ay nagmula sa Saudi, Kuwait, Oman at UAE."], "category": "National", "title": ["Libong OFWs binigyan ng \u2018Korooti Cards\u2019"]},
{"content": ["Pormal nang nilagdaan ni Pangulong Rodrigo Duterte ang P3.35T national budget para sa susunod na taon o ang General Appropriations Act of 2017.", "Ang naturang sere\u00admonyas ay ginanap sa Palasyo ng Malaca\u00f1ang kahapon ng hapon.", "Batay sa Pangulo, kabilang sa mga dinagdagang alokasyon ay para sa infrastructure project, free education sa mga state universities and colleges, universal healthcare, rice allowance para sa mga kapus-palad na Pinoy, free irrigations subsistence, allowance ng mga preso, pensiyon para sa war veterans at centenarians.", "Binanggit ni PDU30 na ang Department of Education (DepEd) ang makakatanggap ng pinakamataas na alokasyon sa lahat ng Executive departments.", "Umaabot aniya sa P544.1B ang budget para sa DepEd na katumbas ng 32.1% na pagtaas kumpara sa budget ng kagawaran para sa 2016.", "Ang pondo ay gugugulin aniya sa pagpapahusay ng kalidad ng edukasyon, pagmamantine ng basic learning facilities, pagbuo ng teaching at non-teaching positions, gayundin ang mga probisyon ng learning resources.", "Ang alokasyon para sa SUCs ay tumaas rin ng 23.8 porsiyento sa kabuuang P58.72B."], "category": "National", "title": ["2017 national budget pirmado na"]},
{"content": ["Dalawang\u2002pasahero ang nasawi habang 23 ang sugatan nang magsalpukan ang dalawang air-conditioned bus sa Brgy. Santa Fe, Agoo, La Union kahapon ng mada\u00adling-araw.", "Sa report ng Agoo Police Station, bandang alas-4:45 ng madaling-araw, binabagtas ng mga bus ang McArthur highway sa magkasalungat na direksyon nang biglang mag-overtake ang Partas bus hanggang sumalpok sa nakasalubong na D\u00adominion bus.", "Malakas ang pagsalpok\u2002dahilan\u2002para mamatay ang mga pasa\u00adhero ng Dominion bus na sina Marlon Tumbaga, 43, ng San Fernando City at John Rey Brioso, 23, ng San Antonio, Naguilian, habang itinakbo sa iba\u2019t ibang pagamutan sa lalawigan ang 23 sugatan.", "Matindi ang naging pinsala ng dalawang nasawi na kapwa nakaupo sa likod ng driver\u2019s seat.", "Nabatid na patungo sana ng Cubao ang Partas bus habang ang Dominion bus ay pauwi ng Vigan City.", "Nasa\u2002kustodiya\u2002na ngayon ng Agoo Police ang dalawang driver na sina\u2002Constantino Salar\u00addon, 42, ng Pilar, Abra (Partas) at Rodel Tara, 43,\u2002ng\u2002Sto.\u2002Domingo, Ilocos Sur."], "category": "National", "title": ["2 BUS NAGSALPUKAN, 23 SAKAY SUGATAN"]},
{"content": ["Lalo pang lumakas habang papalapit sa bansa ang bagyong nasa labas ng Philippine Area of Responsibility (PAR) na binabantayan ng Philippine Atmospheric, Geophysical and Astronomical Services Administration (PAGASA).", "Sa pinakahuling bulletin ng PAGASA, naging ganap na itong tropical storm habang nasa layong 1,485 kilometro sa sila\u00adngan ng Mindanao.", "Inaasahang papasok ito sa PAR ngayong Biyernes at posibleng makiki-Pasko ito sa Pilipinas dahil kung hindi magbabago ang track ng bagyo ay lalanding ito sa kalupaan habang kasagsagan ang Noche Buena sa Sabado o sa mismong araw ng Pasko sa Linggo.", "Ayon kay PAGASA forecaster Meno Mendoza, mabilis ang naging development ng weather disturbance kahapon habang binabagtas ang direksyon ng Pilipinas kung saan taglay nito ang lakas ng hangin na 65 kph malapit sa gitna at may pagbugsong 80 kph (as of 1:00 pm).", "Kumikilos ang bagyo pa-kanluran-hilagang-kanluran sa bilis na 23 kilometro kada oras.", "Kapag pumasok ito sa PAR, papangalanan ito na bagyong \u2018Nina\u2019 at posibleng hapyawan ang ilang lugar sa Luzon at Visayas.", "Samantala, pinayuhan ng\u00a0 National Disaster Risk Reduction and Management Council (NDRRMC) ang mga commuters na bumiyahe nang mas maaga sa mga lugar na tatamaan ng bagyo."], "category": "National", "title": ["Bagyong \u2018Nina\u2019 lumakas!"]},
{"content": ["Tinurn-over na sa Office of the Ombudsman ni retired Gen. Wally Sombero ang P2 milyong nakuha nito mula sa P50 milyong suhol na ibinigay ng negosyanteng si Jack Lam sa dalawang opisyal ng Bureau of Immigration (BI) kapalit ng pagpapalaya sa 600 Chinese workers na nagtatrabaho sa Fontana Leisure Park and Casino na inaresto dahil sa walang working permit at pagiging undocumented alien.", "Ayon kay Atty. Ted Contacto, ang nasabing pera ay gagamiting ebidensya sa nauna nang kasong isinampa ng kanyang kli\u00adyente laban kina BI Deputy Commissioners Michael Robles at Al Argosino.", "Samantala, ipinag-utos kahapon ni Pangulong Rodrigo Duterte na isarado ang lahat ng online gaming sa bansa.", "\u201cI am ordering the closure of all online gaming,\u201d ani Duterte sa kanyang speech sa Malaca\u00f1ang bunsod sa nabulgar na umano\u2019y panunuhol ni Jack Lam sa ilang opisyal ng immigration.", "Ito ay matapos na ipag-utos ni Digong ang pag-aresto kay Lam kasunod sa nabulgar na panunuhol nito.", "Tinukoy rin nito ang nagaganap na korupsyon sa pagbibigay ng gaming licenses na aniya\u2019y umaabot sa P300 bilyon."], "category": "National", "title": ["Sombero nagsoli ng P2M bribe money"]},
{"content": ["Umuusok ang telepono ng Department of Labor and Employment (DOLE) sa mga sumbong na natatanggap nito laban sa mga employers na hindi nagbibigay ng sahod at benepisyo sa mga manggagawa nito.", "Sinabi ni Labor and Employment\u2002Secretary Silvestre H. Bello III na sa kasalukuyan ay nasa mahigit sa 15,222 sumbong na ang natatanggap ng DOLE Hotline 1349 mula sa mga manggagawa simu\u00adla nang ilunsad ito noong Setyembre 6, 2016.", "Inihalimbawa\u2002pa n\u00adito ang\u2002kaso ng dala\u00adwang empleyado na sina Marivic Cruz, isang Information and Technology specialist, at Jae Ca\u00adpistrano, isang administrative assistant, na tumawag sa DOLE Hotline 1349 upang isumbong ang kabiguan ng emplo\u00adyer ng mga ito na magbayad ng overtime pay, holiday pay, at night shift differential."], "category": "National", "title": ["DOLE hotline umusok sa sumbong"]},
{"content": ["Magpapatupad ng traffic re-routing ang Manila District Traffic Enforcement Unit (MDTEU) kasunod ng isasagawang parada ng Metro Manila Film Festival (MMFF) ngayong ala-una ng hapon sa Maynila.", "Base sa traffic advisory, magsisimula ang parade sa Mehan Garden at dadaan ito sa Jones Bridge, Quintin Paredes, kanan sa Reina Regente St., kanan sa Claro M. Recto Avenue, Rizal Avenue, Fugoso St., kanan sa Quezon Blvd. diretso patungong Plaza Miranda kung saan ang final destination at isasagawa ang maikling programa.", "Inabisuhan ng MDTEU ang mga motorista na dadaan ng McArthur Bridge at Quezon Bridge mula sa Taft Avenue na kailangang kuma\u00adnan sa Ayala, kaliwa sa C.Palanca hanggang Quiapo ilalim o kaya ay dumaan sa P.Casal patu\u00adngong Legarda hanggang sa kanilang destinasyon.", "Habang ang mga PUJ na babagtas ng northbound lane ng Taft Avenue papuntang Quiapo ay kakanan sa Ayala Blvd., kaliwa sa C.Palanca hanggang sa kanilang destinasyon.", "Samantala, ang mga sasakyan na papuntang Divisoria na dadaan ng Jones Bridge ay kakaliwa naman sa Finance Road diretso sa P.Burgos, kanan sa Bonifacio Drive hanggang Anda Circle, kanan sa A. Soriano hanggang Muelle del Rio St., kanan sa Postal Road hanggang Jones at hanggang makarating sa kanilang paroroonan.", "Lahat naman ng mga bus mula sa eastern part ng Maynila partikular ang G Liner/RRCG na bu\u00admabagtas ng Legarda ay dapat kumanan sa Palanca St., patungong Quiapo ilalim at ang mga bus na manggagaling naman ng Taft Ave., patungong Fairview ay kanan sa Lacson Ave., kanan sa Espa\u00f1a Blvd. hanggang makarating sa kanilang destinasyon, at kakanan naman sa San Marcelino ang mga bus na magmumula ng southern part ng Maynila.", "Ang iba pang behikulo na nais dumaan sa Jones Bridge patungong Divisoria mula sa Ma. Orosa/Roxas Blvd. ay dapat dumaan sa Bonifacio Drive-Anda Circle hanggang A.Soriano patungong Muelle del Rio (Pasig Ri\u00adver side), kanan sa Postal Road, Jones Bridge hanggang sa kanilang point of destination."], "category": "National", "title": ["Traffic re-routing sa MMFF parade"]},
{"content": ["Nilinaw ng Commission on Higher Education (CHED) na walang mangyayaring pagtataas sa miscellaneous fee at iba pang ekstrang bayarin sa mga State University and Colleges (SUCs) kahit na magpatupad ng 100% tuition-free sa mga iskolar ng bayan.", "Ayon\u2002kay\u2002CHED chairperson Patricia Licua\u00adnan, sapat ang pondong inilaan ng Kongreso para tus\u00adtusan ang full-scholarship sa mga SUCs kaya hindi kailangang magtaas ng iba pang bayarin.", "Kailangan\u2002lamang ani\u00adyang mailagay sa tama at bumalangkas ng epek\u00adtibong mekanismo para maipatupad ng maayos ang free-tuition sa mga state colleges.", "Tugon ito ng komisyon sa pangamba ng ilang mag-aaral na baka bawiin sa miscellaneous fees at iba pang bayarin ang gagamiting pantapal sa libreng tuition fee.", "Samantala pinag-aaralan na rin ng CHED kung ano ang gagamiting pormula o sistema para mapakinabangan ng mga mahihirap na estudyante ang free-tuition sa mga state colle\u00adges, lalo\u2019t sa kasalukuyan halos nasa walong porsiyento lamang umano ang mga estudyante sa SUCs ang nasa poverty line.", "Sinabi ni Licuanan na titiyakin nilang mas maraming mahihirap na estudyante\u2002ang\u2002dapat makinabang sa libreng paaral ng estado dahil sila ang higit na nanga\u00adngailangan ng ganitong serbisyo."], "category": "National", "title": ["Walang miscellaneous fee hike sa State U!"]},
{"content": ["Inamin ni Bureau of Immigration (BI) Commissioner Jaime Morente na simula\u2019t simula ay hindi na maayos ang pakikipagrelasyon nito sa trabaho kay Department of Justice (DOJ) Sec. Vitaliano Aguirre II.", "Paliwanag ni Morente, nagsimula ang hindi maayos na kondisyon ng ugnayan nito kay Aguirre nang magpalabas ang huli ng department order na naglilimita sa kanya na mag-appoint ng BI personnel.", "\u201cThe secretary of justice in the early days asked me to clear all the designations, all the issuance of orders with him. Which makes me, parang wala akong authority. Parang inutil naman ako sa bagay na \u2018yun,\u201d paglilinaw ni Morente.", "Patunay umano nito na hindi maganda ang relasyon ng mga ito nang irekomenda ng kalihim kay Pangulong Rodrigo Duterte na magsagawa ng balasahan ng tauhan ng BI sa gitna ng bumabalot na kurapsyon umano sa kagawaran.", "Sinabi pa ni Morente na tatanggapin nito ang anumang desisyon na ilalabas ni Duterte kung kailangan pa nitong manatili sa BI.", "\u201cI work based on the will and pleasure of the president. Whatever his decision will be on the fate of my bureau, whether I will be fired out or I will remain, I will respect it,\u201d sa inilabas nitong kalatas."], "category": "National", "title": ["Parang inutil ako sa BI \u2014 Morente"]},
{"content": ["Naitala\u2002kahapon, araw\u2002ng\u2002Miyerkules, ang pinakamahabang gabi ngayong 2016 na uma\u00adbot sa 13-oras at limang minuto, habang kulang-kulang 11-oras lamang ang haba ng daytime.", "Ayon\u2002sa\u2002Philippine Atmospheric, Geophysi\u00adcal\u2002and\u2002Astronomical Services Administration (PAGASA), ang pag-iba ng siklo ng paggalaw ng araw sa Hemisphere ay nagaganap bilang hudyat ng winter solstice o pag-iiba ng posisyon ng ha\u00adring\u2002araw\u2002sa\u2002equator kaya\u2019t naapektuhan ng sinag nito ang Southern at Northern Hemisphere.", "Ang Pilipinas ay kabilang sa Northern Hemisphere ng mundo kaya\u2019t nakaranas kahapon ang bansa ng \u2018longest night and shortest day\u2019, habang hudyat naman ito ng summer o mas mahabang araw sa Southern Hemisphere.", "\u201cDito sa atin (Pilipinas), the most lengthy night o mas mahaba ang gabi ay mararanasan sa extreme o dulo ng Nor\u00adthern\u2002Luzon\u2002and\u2002the shortest naman ay sa Mindanao,\u201d ani Dario d\u00adela Cruz, astronomy chief ng PAGASA.", "Kahapon,\u2002bandang alas-6:44 ng gabi pumo\u00adsisyon ang araw sa southernmost\u2002position kaya\u2019t maagang dumi\u00adlim ang Northern Hemisphere areas na kinabibilangan ng Pilipinas."], "category": "National", "title": ["Pinakamahabang gabi kahapon!"]},
{"content": ["Kumpiyansa ang Department of Labor and Employment (DOLE) na matatapos nang tuluyan ang paglusaw sa \u2018endo\u2019 at illegal contractualization sa buong bansa.", "Ito ang sinabi ni Labor Secretary Silvestre H. Bello III, kung saan libu-libo na umanong mga manggagawa ang nakatitiyak nang magi\u00adging regular sa trabaho.", "\u201cWe are on track with our objective to eliminate \u2018endo\u2019 and other forms of illegal contracting arrangements,\u201d sabi ni Bello.", "Aniya, sa kasalukuyan ay nasa kabuuang 32,437 manggagawa na ang nakatitiyak ng job security matapos na sumunod ang kani-kanilang employers at contractors na gawing regular status ang trabaho ng mga ito.", "Sa nasabing bilang 28,772 manggagawa ang naging regular matapos ang isinagawang 186 na konsultasyon at pakiki\u00adpagpulong sa may 9,100 establisimyento.", "Habang nasa 3,665 manggagawa rin ang na\u00adging regular sa trabaho makaraan ang isinagawang pag-iinspeksyon ng DOLE Regional Offices sa 17,147 establisimyento at kontraktor.", "Idinagdag pa ni Bello, na nangako na rin umano ang ilang kumpanya na gawing regular ang kanilang mga manggagawa kabilang ang mga kumpanya ng SM na mayroong 4,796 na manggagawa, ang convenience store chain na 7-Eleven na may 800 manggagawa at ang Rustan\u2019s Department Store na mayroong 1,200 manggagawa.", "\u201cBut while some companies volunteered to regularize their workers, seven manpower agencies in Luzon became the first recipients of the cease-and-desist orders (CDOs) from the labor department,\u201d sabi pa ni Bello."], "category": "National", "title": ["Endo, illegal contractualization matatapos na"]},
{"content": ["\u201cMr. President, stop abusing drugs!\u201d", "Ito ang panawagan ni Sen. Leila de Lima kay Pangulong Rodrigo Duterte upang bumalik umano ang katinuan ng Pangulo dahil sa katitira ng Fentanyl, isang droga bilang pain reliever sa may sakit sa kanser at iba pang chronic ailments.", "Inamin ng Pangulo noong nakaraang linggo na gumagamit siya ng Fentanyl upang mawala ang kirot sa nakuha niyang spinal injury sa nakaraang aksidente sa motorsiklo.", "Subalit ang side-effect ng nasabing gamot ang ikinababahala ni De Lima dahil sa nakakaapekto ito sa kaisipan ng isang tao at addictive din ito o nakakaadik gamitin.", "Umaasa ang senadora na kung titigil sa katitira ng Fentanyl ang Pangulo, baka mahimasmasan ito at aminin ang kapalpakan sa pagsama sa kanya sa listahan ng mga pulitikong sangkot umano sa illegal drugs.", "\u201cMr. President, stop abusing drugs so for even one single second you can experience a lucid interval and discover how crazy this drug war witch-hunting has become,\u201d giit ni De Lima sa isang statement.", "Nagtataka rin ang senadora kung bakit pinaniniwalaan pa ng maraming tao ang pahayag ni Pangulong Duterte sa narco-list matapos nitong aminin na tirador siya ng Fentanyl.", "\u201cAt least I, whom he recklessly and wrongly accuses as a narco-poli\u00adtician, haven\u2019t taken a single addictive drug in my life, while he who runs amok and froths in the mouth like a rabid animal has the temerity to make up a list, when he should be on the top of that list,\u201d ani De Lima."], "category": "National", "title": ["Mr. President, stop abusing drugs!"]},
{"content": ["Sinampahan na ng kasong kriminal ng Department of Justice (DOJ) si Senadora Leila de Lima kaugnay sa payo nito kay Ronnie Dayan na huwag siputin ang pagdinig sa Kamara sa umano\u2019y kala\u00adkalan ng droga sa loob ng New Bilibid Prison (NBP).", "Sa reklamong inihain ni Assistant State Prosecutor Vilma Lopez-Sarmiento, sa harap ng Quezon City Metropolitan Trial Court, inakusahan nito si De Lima ng paglabag sa Article 150 o Disobedience to summons of National Assembly ng Revised Penal Code.", "\u201cRespondent\u2019s (De Lima\u2019s) advice to Mr. Dayan through his daughter to hide and not to appear in the house inquiry constitutes an act amounting to restraining another to attend as a witness in the national assembly (Congress of the Philippines) and inducing disobedience to a summon,\u201d ayon sa resolusyon ng DOJ.", "Ang pagsasampa ng reklamo laban kay De Lima ay kasunod sa reklamong isinampa laban sa senadora ni Speaker Pantaleon Alvarez, kabilang sina Majority Leader Rodolfo Fari\u00f1as, at Oriental Mindoro Rep. Reynaldo Umali na pinuno ng House Committee on Justice, sa DOJ noong nakaraang linggo.", "Sinasabing sakaling mapatunayang nagkasala, maaaring pagmultahin si De Lima o makulong sa loob ng isa hanggang anim na buwan, batay sa isinasaad sa Revised Penal Code.", "Base rin sa charge sheet ng DOJ, walang inirerekomendang piyansa ang DOJ at hindi rin hiniling kay De Lima na magsumite ng kanyang depensa laban sa reklamo."], "category": "National", "title": ["DE LIMA KINASUHAN NA!"]},
{"content": ["Aabot\u2002sa\u2002200,000 metriko tonelada ng asukal na tangkang ipuslit papasok ng bansa mula sa Thailand ang hinarang ni Subic Bay Metropolitan Authority (SBMA) Chairman Martin Dino matapos kanselahin ang shipment dala ng kakulangan sa dokumento.", "\u201cDino\u00a0ordered Trade Facilitation\u2002&\u2002Comp\u00adliance Department officer-in-charge Robert B\u00adana to recall the certificate of eli\u00adgibility and admission permit earlier issued to locator/importer Subic Bay Free Trade Center, Inc., citing \u2018suspicious circumstances\u2019 including lack of proper\u2002documentation,\u201d ayon sa report.", "Nabatid\u2002na\u2002bukod sa pagkansela sa isa sa pinakamalaking\u2002shipment ng asukal ngayong taon ay inutos din ni Dino na imbestigahan ang mga tiwaling SBMA officials na siyang nangasiwa sa shipment ng importer.", "\u201cLet me emphasize that I have zero tolerance for any form of smuggling under my watch. Smuggling is pure and simple economic sabotage. The Duterte\u2002admi\u00adnistration needs all the revenues it can raise to fund the go\u00advernment\u2019s big ticket infrastructure projects and to deliver vital social services, especially education and health, to the disadvantaged sectors,\u201d giit ni Dino.", "Sa presyong 2,000 kada isang sako ng bigas ay aabot sa P8B ang nasabat na shipment na dapat sana ay darating sa bansa ngayong araw."], "category": "National", "title": ["200,000 metric tons na smuggled sugar naharang sa SBMA"]},
{"content": ["Dalawa ang patay sa pamamaril ng mga \u2018di nakilalang suspek habang isinasagawa ang \u00adSimbang Gabi sa \u00adBarangay San \u00adAntonio,\u2002Bi\u00f1an\u2002City, \u00adLaguna kamakalawa ng gabi.", "Batay sa report ng Bi\u00f1an Police, bandang alas-10:00 ng gabi, \u00adnangangasiwa ng \u00adsecurity sa San Antonio Parish Church ang isang Allan Fernandez nang duma\u00adting ang dalawang suspek at pagbabarilin ito.", "Nagtamo ito ng mga tama ng bala sa iba\u2019t ibang bahagi ng katawan, samantalang nahagip din ng mga bala ang dala\u00adwang uma-attend ng Simbang Gabi na sina Rowena Flores at Christine Joy Sailog.", "Agad\u2002isinugod\u2002sa \u00adospital ang mga biktima subalit idineklarang dead on arrival sina \u00adFernandez at Sailog. Tumakas \u00adnaman ang mga suspek matapos ang krimen.", "Napag-alaman na si Fernandez ay kasama sa drug watch list ng Bi\u00f1an PNP.", " Patuloy\u2002pa\u2002ang \u00adimbestigasyon sa kaso."], "category": "National", "title": ["2 todas sa Simbang Gabi"]},
{"content": ["Magkasunod\u2002na \u00admagnitude 4.2 at magnitude 5.1 na lindol na may kabuntot na \u00adtatlong \u00adaftershocks ang \u00adtumama \u00adkahapon sa Maydolong, Eastern\u2002Visayas\u2002at \u00adnaramdaman ito sa iba pang \u00adbahagi ng Southern Leyte, Samar, Tacloban, at Masbate.", "Sa earthquake bulletin ng Philippine Institute of Volcanology and Seismology\u2002(PHIVOLCS), unang tumama ang magnitude 4.2 sa silangan ng bayan ng Maydolong bandang alas-10:32 ng umaga na sinundan ng magnitude 3.4 na aftershock pagkalipas ng 25-minuto.", "Naramdaman ang Intensity 4 sa Borongan, Eastern Samar, at Intensity 3 sa Tacloban, Palo at Dulag sa Leyte; at bayan ng Balanghiga sa Eastern Samar.", "Bandang alas-11:02 ng umaga, tumama naman sa kapareho ring lugar ang mas malakas na paglindol na umabot sa magnitude 5.1.", "Naitala ang \u00adIntensity 4 sa Borongan City at Maydolong, Eastern Samar; Intensity 3 sa Tac\u00adloban City, Palo at Dulag sa Leyte; Intensity 2 sa San Francisco, Southern Leyte; at Intensity 1 sa Masbate City.", "Walang\u2002naitalang \u00adnasaktan o nasirang ari-arian\u2002sa\u2002limang\u2002\u00adbeses na pag\u00adlindol, pero \u00adayon sa Phivolcs, posibleng may panaka-naka pa ring pag\u00adlindol\u2002sa\u2002bisinidad ng Maydolong, Eastern \u00adSamar dahil nakataas pa rin ang babala ng aftershocks."], "category": "National", "title": ["Visayas, 5 beses nilindol"]},
{"content": [" \u2014 Humihingi ng P100 milyon ransom ang Abu Sayyaf kapalit ng paglaya ng 5 Malaysian crew ng tugboat na dinukot sa Sabah nitong \u00adHulyo lamang.", "Mismong ang Abu Sayyaf\u2002ang\u2002tumawag gamit ang cell phone sa pamilya ng kapitan ng tugboat na si Mohd Ridzuan Ismail, 32, upang ipa\u00adbatid ang kanilang ransom demand.", "Nakilala ang iba pang kasamahan ni Ismail na sina Tayudin Anjut, 45; \u00adMohd Zumadil Rahim, 23; Fandy Bakran, 26; at Abd Rahim Summas, 62. Nagpadala pa ng larawan ang Abu Sayyaf na nagpapa\u00adkita sa bihag na si Summas na napapaligiran ng mga armadong Abu Sayyaf.", "Nag-iipon\u2002na\u2002umano ng pera ang mga \u00adpamilya ng biktima upang mabayaran\u2002ang\u2002Abu \u00adSayyaf at palayain nito ang lahat ng mga bihag.", "Wala namang \u00adpahayag ang militar ukol dito at hindi rin nito alam ang nagaganap sa pagitan ng mga pamilya ng biktima at Abu Sayyaf."], "category": "National", "title": ["P100M ransom hirit ng Sayyaf sa 5 Malaysian sailors"]},
{"content": ["Kumalat\u2002sa\u2002social m\u00adedia ang ginawang pagbili ni Pope Francis ng kanyang sapatos sa labas ng Vatican.", "Ayon sa ulat, nakita na nagtungo ang 80-an\u00adyos na Santo Papa sa isang pharmacy sa Vatican para bumili ng kanyang orthopedic shoes na kanyang isusuot para maibsan ang sakit dulot ng kaniyang chronic sciatica.", "Laking\u2002gulat\u2002ng maraming namimili at ng mga tindera nang makita ang lider ng 1.2 bilyong Roman Catholic na pumasok sa tindahan at agad na kinuha ang kanilang smartphone at kumuha ng video kay Pope Francis.", "Binasbasan\u2002din\u2002ng Santo Papa ang crucifix ng mga taong nakaki\u00adta dito.", "Humanga ang mara\u00adming followers ng Santo Papa dahil sa ginawa nitong personal na pagbili ng kaniyang sapatos.", "Magugunitang\u2002isa ang Santo Papa na may pinakamaraming\u2002follo\u00adwers sa social media dahil sa pagiging simple nito.", "Noong cardinal pa ito ng Buenos Aires ay nakita itong sumakay sa isang tren sa subway na nasundan pa nang maging Santo Papa kung saan lumabas ito ng Vatican para bumili ng salamin sa mata."], "category": "National", "title": ["Pope Francis pumatok sa social media"]},
{"content": ["Tatlong bata ang sugatan nang sumabog ang isang granada sa loob ng isang military camp sa\u2002Lagangilang,\u2002Abra, base sa report kahapon sa\u2002Camp Agui\u00adnaldo.", "Ayon kay Lt.\u2002Col. Tho\u00admas Dominic Baluga, commanding officer ng 24th Infantry Battalion ng Philippine Army, nagtungo sa firing range ng kampo ang tatlong bata at nang makita ang granada ay pinag\u00adlaruan.", "Aksidente\u2002itong bumagsak kaya\u2002sumabog at\u2002tinamaan ng\u2002mga sharpnels ang mga biktima.", "Sinasa\u00adbing\u2002ang dala\u00adwa sa tatlong batang sugatan ay anak ng militar na hindi na pinangalanan pa."], "category": "National", "title": ["Granada sumabog sa kampo, 3 bata nadale"]},
{"content": ["Sa mismong araw ng Pasko sa December 25 papalo ang pinakamalamig na klima sa Baguio City na paboritong pasyalan ng mga Pinoy tuwing Holiday season.", "Base sa weather outlook ng Philippine Atmosphe\u00adric, Geophysical and Astronomical Services Admi\u00adnistration (PAGASA), papalo sa pinakamalamig na 13 degree Celsius ang manunuot na lamig sa Mines View Park, Botanical Garden, kampo ng Philippine Military Academy (PMA) at iba pang lugar sa Baguio City.", "Ayon sa PAGASA, 13.5 degree Celsius ang naitata\u00adlang pinakamalamig na temperatura sa B\u00adaguio City ngayong taon at posibleng record breaking ang mararanasan sa mismong araw ng Pasko sa Linggo.", "Kahapon, naitala sa Baguio City ang 15 to 25 degree Celsius na temperatura; mas malamig ngayong Biyernes kung saan papalo sa hanggang 14 degree Celsius ang lamig hanggang Sabado."], "category": "National", "title": ["Baguio, babagsak sa 13 \u00b0C sa Pasko"]},
{"content": ["Dahil umano sa pagkain ng panis na spaghetti, halos 100-katao sa isang barangay ang isinugod sa ospital matapos mabiktima ng food poisoning sa Cebu noong Martes ng umaga, base sa naantalang ulat mula sa Disaster Management office ng nasabing lalawigan.", "Napag-alaman na da\u00adlawang ambulansya at 12 paramedics ang ipinadala sa Sitio Tawagan, Brgy. Sirao para magbahay-\u00adbahay at tulungan ang mga biktima.", "Ayon kay Nagiel Ba\u00adnacia ng Cebu City Public Information Office Ma\u00adnager, kinailangang magtaas sa Code Red ang ospital matapos dalhin doon ang nasa 90 pasyente."], "category": "National", "title": ["100 na-food poison"]},
{"content": ["Nakumpiska ang 2.5 tonelada ng mga \u2018plastic rice\u2019 na iligal na ipinasok sa bansang Nigeria habang papalapit ang panahon ng Kapaskuhan at Bagong Taon.", "Ayon\u2002sa\u2002ulat\u2002ng\u00a0\u00a0 Agence\u2002France-P\u00adresse, binanggit ni Lagos customs chief Haruna Mamudo na ang mga pekeng b\u00adigas ay nakatakda sanang ibenta sa palengke.", "Inaresto naman ang isang lalaki kung saan nabawi rito ang 102 bags ng pekeng bigas.", "Magugunitang noong nakaraang taon ay ilang sako rin ng pekeng bigas ang nakumpiska na galing sa bansang China.", "Sa inisyal na imbestigasyon, idinaan sa Lagos port ang nasabing p\u00adekeng bigas na nanggaling sa China.", "Kabilang sa mga nakumpiska\u2002ang\u200250-kilo na bigas na may brand na \u2018Best Tomato Rice\u2019 kung saan walang nakitang petsa kung kailan ito ginawa.", "Sinasabing inilaga pa ang nasabing bigas at nakitang ito ay mas malagkit kumpara sa ordinar\u00adyong bigas kaya agad na itinapon at kinumpiska ang mga iba pang sako ng bigas na hinihinalang gawa sa plastic."], "category": "National", "title": ["Tone-toneladang \u2018plastic rice\u2019 natisod"]},
{"content": ["Nasawi\u2002ang\u2002isang \u00adlalaki makaraang \u00adbarilin ng isang pulis na \u00adnagalit matapos na hindi \u00adpansinin ang una ang huli \u00adhabang kinakausap\u2002sa\u2002Tondo, Maynila\u2002kahapon\u2002ng \u00admadaling-araw.", "Namatay habang ginagamot sa Gat Andres Bo\u00adnifacio Hospital ang biktimang si Augusto \u00adBulan, 39-anyos, residente ng Pier 18 Vitas A, Balut Tondo, Manila sanhi ng tama ng bala sa katawan.", "Pinaghahanap \u00adnaman ng pulisya ang suspek na si PO2 Roderick \u00adManiti, nakatalaga sa \u00adNational Capital Regional \u00adPolice Office\u2002(NCRPO)\u2002at umano\u2019y residente ng Malabon City na tumakas matapos ang insidente.", "Napag-alaman na binati umano ng suspek ng \u201cOk ka lang Pare?\u201d ang biktima na may kasamang isang 16-anyos na binatilyo nang magkasalubong sila sa may C.M. Recto cor. Sto. Cristo St., Tondo, Manila.", "Hindi naman \u00adpinansin ng dalawa ang suspek na ikinagalit\u2002nito\u2002dahilan upang magbunot ng baril at\u2002walang\u2002sabi-sabing pinaputukan ang biktima.", "Hindi pa nakuntento ang suspek, muli pa nitong nilapitan ang biktima at muling binaril saka kaswal na naglakad papalayo sa lugar."], "category": "National", "title": ["Isnabero binoga ng pulis"]},
{"content": ["Hindi\u2002lahat\u2002ng mga\u2002babae\u2002\u00adpartikular ang\u2002mga\u2002\u00admay-asawa na ay \u00adnabibigyan ng \u00adpagkakataon na maging ina, pero \u00adpaano kung isang \u00admenor-de-edad palang tulad ng nangyari sa isang \u00ad17-an\u00adyos na Grade 11 na estudyante na nabuntis at nanganak subalit itinapon lang sa tambakan ng \u00adbasura ang bangkay ng kanyang 7-month old baby boy sa Brgy. Holy Spirit, Quezon City kamakalawa ng hapon.", "Kasalukuyan\u2002naman \u00adnaka-confine\u2002sa\u2002East \u00adAvenue Medical \u00adCenter (EAMC) ang suspek na itinago sa alyas na \u2018Mae\u2019, single, tubong \u00adNegros Occidental at naninirahan sa Don Matias St. Brgy. Holy Spirit ng nasabing lungsod.", "Ayon sa inisyal na imbestigasyon ni PO2 Mary Grace Mu\u00f1ez, may hawak ng kaso ng \u00adWomens and Children Protection Desk (WCPD) dakong alas-4:30 ng hapon ng madiskubre ang bangkay ng 7-month old baby boy na nakalagay sa kahon ng sapatos sa basu\u00adrahan sa tapat ng No.31-Don Matias St., Brgy. Holy Spirit.", "Sinabi ng nakadiskubre\u2002na\u2002si\u2002Jestoni \u00adCatungal, kay PO2 Mu\u00f1ez, na habang\u2002nanga\u00adngalakal umano \u00adsiya sa mga tambak ng \u00adbasura nang makatawag \u00adpansin sa \u00adkanya ang \u00adma\u00adlaking \u00adkahon ng rubber shoes kung kaya\u2019t kanya\u2002itong\u2002kinuha \u00adsubalit \u00adhindi umano siya \u00admakapaniwala nang pagbukas niya ay \u00adtumambad ang\u2002bagong\u2002panganak na sanggol na ayon sa \u00adpulisya ay nasa 1 foot at 3 inches ang taas.", "Agad itong ini-report ni Catungal ang nadiskubre sa mga awtoridad at habang nagsasagawa ng imbestigasyon ang pulisya sa nasabing lugar ay kusang-loob na \u00adlumapit at sumuko ang suspek sa mga imbestigador at umamin na siya ang ina na nagtapon ng \u00adsanggol kung\u2002kaya\u2019t\u2002tuluyan itong\u2002inaresto\u2002subalit \u00addahil \u00admahina pa \u00adumano at namumutla ang batang ina kung kaya\u2019t agad itong isinugod ng mga awtoridad sa nasabing hospital."], "category": "National", "title": ["7-MONTH OLD FETUS ITINAPON NG STUDE NA ERMAT"]},
{"content": ["Magtatayo ng \u2018Energy City\u2019 ang Philippine National Oil Corporation (PNOC) sa Batangas upang palakasin ang energy reserve ng bansa at hindi na kailangang dumepende sa mga private power supplier.", "Ayon kay PNOC President at CEO Reuben Lista, itatayo ang energy city sa 21-ektaryang lupa na pag-aari ng korporasyon na nasa mga bayan ng Bauan at Mabini sa Batangas.", "Itatayo umano sa loob ng Energy City ang mga power plant para sa liquefied natural gas na mayroong 98 petajoules o katumbas ng trilyong litro.", "Maglalagay din umano rito ng regasification plant, liquefication plant at redistribution upang makatulong sa energy demand ng bansa.", "Paliwanag ni Lista, ang pagtatayo ng Energy City ay hindi upang kalabanin ang mga independent po\u00adwer plant na nasa lalawigan ng Batangas kundi ito ay upang magsilbing power reserves na aabot sa 140 hanggang 200 mega watts."], "category": "National", "title": ["\u2018Energy City\u2019 itatayo sa Batangas"]},
{"content": ["Viral ngayon sa social media ang isang babaeng buntis na nagbebenta ng kanyang positive pregnancy test at ihi sa Flori\u00adda, USA.", "Ayon sa babaeng hindi na pinangalanan nagawa nitong ibenta ang kanyang pregnancy test na gagamitin ang pera bilang pondo sa kanyang pag-aaral sa kolehiyo.", "Inaalok ng soon-to-be mom ang kanyang ihi sa mga online costumer ng $30 bawat vial o katumbas ng P1,500.", "Sinasabing\u2002na\u2002wala itong pakialam sa plano ng buyer kung gagamitin itong panloko o blackmail basta\u2019t ang mahalaga ay ang pera para sa kanyang bachelors degree.", "Ayon sa isang abogado at dating FBI agent na bagama\u2019t hindi iligal na magbenta ng ihi upang makapag-produce ng positive pregnancy test ay maaaring makasuhan ng panloloko ang sinumang\u2002gagamitin ito upang makapanlinlang.", "Taong 2013 pa nang mauso ang pagbebenta ng positive pregnancy test na ginagamit pang prank at pang-trick sa mga kalalakihan na dahilan upang magpakasal sila dahil sila\u2019y nakabuntis."], "category": "National", "title": ["Pregnancy test \u2018for sale online\u2019"]},
{"content": ["Apat na crew members ng isang fishing boat ang iniulat na dinukot sa Sulu, kamakalawa.", "Ayon kay Maj. Filemon Tan, spokesman ng Armed Forces\u2019 Western Mindanao\u2002Command, \u00adkinilala ang mga dinukot na crew members na sina Noel Besconde, Reyjim Rocabo, Roy Ramos at Roel Liones, pawang resi\u00addente ng Tukuran, Zamboanga del Sur.", "Sinasabing ang apat ay pawang lulan ng FB Ramona 2 nang dukutin sa Celebes Sea bandang alas-2:30 ng madaling-araw.", "Ang\u2002insidente\u2002ng \u00adpagdukot\u2002ay\u2002ini-report ng sister ship nito na FB \u00adMelissa 2.", "Agad naman ang pagdala ng mga tauhan ang Joint Task Force Sulu para mahanap at mabawi ang mga dinukot na biktima.", "Samantala,\u2002muling nag\u00adlabas ng bagong babala ang Estados Unidos sa kanilang mga kababa\u00adyang nasa Pilipinas na iwasan ang magtungo sa Mindanao kung hindi lubhang kailangan.", "Sa inilabas na abiso ng US State Department, sinabi nitong ang banta ng terorismo ang mabigat na rason ng kanilang travel advisory.", "Ginamit na batayan ng US Department ang 13 magkakahiwalay na insidente ng kidnapping ng mga dayuhan sa iba\u2019t ibang lugar sa Mindanao partikular sa Sulu archipelago at Sulu Sea mula pa noong Enero at pagsabog sa Davao City na ikinasawi ng 15-katao at ikinasugat ng 69 iba pa.", "Sa panig naman ng pamahalaan, malaya ang Amerika na mag-isyu ng advisory sa kanilang mga kababayan bilang bahagi ng pag-iingat.", "\u201cTerrorist and \u00adinsurgent groups based in the Sulu Archipelago continue to kidnap foreigners in the Eastern Sabah province of Malaysia and the southern Sulu Sea area.", "This area stretches from the southern tip of Palawan, along the coast of Sabah, Malaysia and the islands of the \u00adSulu Archipelago up to Zamboanga City, \u00adMindanao,\u201d \u00adayon sa abiso ng US Embassy."], "category": "National", "title": ["4 crew dinukot sa Sulu"]},
{"content": ["Inihayag kahapon ni National Democratic Front of the Philippines (NDFP) senior adviser Luis Jalandoni na palalayain ni Pangulong Rodrigo Duterte ang mga bilanggong pulitikal.", "Ito\u2019y matapos aniyang mapagkaya\u00adrian ng Presidente at ni Communist Party of the Philippines (CPP) founder Jose Maria Sison ang paglagda sa isang ceasefire deal sa unang bahagi ng susunod na taon.", "Sa isang television interview, sinabi ni Jalandoni na nagkasundo ang mag\u00adkabilang panig sa ginanap na pag-uusap nitong Lunes, Disyembre 19, ngayong taon na trabahuhin na ang ceasefire deal bago ganapin, habang ginaganap o pagkatapos ng formal peace talks na idaraos sa Rome sa Enero.", "\u201cThe signing of the bilateral ceasefire by the two negotiating panels and the approval of bilateral ceasefire by President Duterte and Comrade Joma Sison, with the authority of the Communist Party, will follow and then the release of political prisoners will take place within 48 hours after,\u201d paliwanag ni Jalandoni sa naturang interbyu.", "Binanggit pa ni Jalandoni na ang pagpapalaya sa mga maysakit at matatandang political prisoners ay posibleng mangyari ngayong Kapaskuhan habang ang iba pang mga bilanggong pulitikal ay palalayain sa Enero."], "category": "National", "title": ["Political prisoners, palalayain na kung\u2026"]},
{"content": ["Hindi kakalampagin ang China pero hindi rin babalewalain o isusuko ni Pangulong Rodrigo Duterte ang usapin sa mga pinag-aagawang teritoryo sa West Philippine Sea (WPS) kabilang na ang Scarborough Shoal.", "Ayon kay presidential spokesperson Ernesto Abella, wala sa bokabularyo ni Pangulong Duterte na i-pressure ang China. Gayunpaman, hindi rin aniya kasama sa opsyon na isuko ang usapin.", "\u201cWell, I think both the options representing the pressuring and considering it futile are not in the President\u2019s book,\u201d ani Abella sa press briefing sa Malaca\u00f1ang kahapon.", "\u201cAs far as I can see, he wants to, he says he\u2019s not giving up on the matter,\u201d dagdag nito.", "Pansamantala lamang umano itong isinasantabi pero natitiyak aniyang matatalakay ito sa pagitan ng China sa hinaharap."], "category": "National", "title": ["WPS issue vs. China \u2018di isusuko \u2014 Palasyo"]},
{"content": ["Pinaghahanap\u2002na ngayon\u2002ng\u2002awtoridad ang walang pusong mga magulang na nag-iwan ng bagong panganak na sanggol sa loob ng isang sementeryo sa Ligao City, Albay kahapon ng umaga.", "Ayon\u2002kay\u2002Brgy. T\u00adomolin, Liga City chairman Cesar Galvan, w\u00adala ng buhay nang matagpuan ang sanggol na lalaki sa loob ng Tomolin Ligao Public Cemetery dakong alas-8:30 ng umaga.", " Napag-alaman na na\u00addis\u00adkubre ang bangkay ng sanggol na nakabalot pa sa lampin ng isang babaeng dumalaw sa kanyang namayapang mahal sa buhay na agad nitong ipinagbigay alam sa awtoridad.", "Lumalabas sa imbestigasyon na bagong panganak pa lang ang biktima patunay\u2002ang\u2002nakakabit pang pusod nito at dugo sa pinagbalutang lampin.", "Matapos\u2002pabasbasan sa simbahan ay inili\u00adbing na rin agad ang bangkay ng sanggol sa nasabi ring sementeryo habang patuloy ang ginagawang imbestigasyon ng pulisya upang\u2002malaman\u2002kung s\u00adino ang walang pusong mga magulang nito ang basta na lang nag-iwan ng kanilang sanggol na kalaunay namatay sa iba\u00adbaw\u2002ng\u2002pinag-iwanang nitso."], "category": "National", "title": ["Kasisilang na sanggol iniwan sa nitso"]},
{"content": ["Nakatutok\u2002na\u2002ang Philippine\u2002Atmosphe\u00adric, Geophysical and Astronomical Services Administration (PAGASA) sa posibleng pagtama ng bagyong \u2018Nina\u2019 sa kalupaan sa mismong araw ng Pasko.", "Ayon kay PAGASA Administrator\u2002Vicente Malanao, kapag magtuluy-tuloy ang direksyon ng namumuong sama ng panahon na nasa labas pa ng Philippine area of responsibility (PAR), posibleng sa December 24 o 25 dadaan sa kalupaan ang bagyong mabubuo pagsapit ng Biyernes.", "Pero\u2002paglilinaw\u2002ng PAGASA,\u2002hindi\u2002kala\u00adkasan\u2002ang\u2002mino-moni\u00adtor nilang weather disturbance kaya kung sakaling pumasok man ito sa PAR at maging ganap na bagyong Nina, papalo lamang sa signal no. 2 ang alarma sa landfall o pagtama nito sa kalupaan.", "Ang\u2002malinaw\u2002ayon kay Malanao ay magi\u00adging maulan ang Metro Manila at mga karatig na lalawigan sa Noche Buena at sa mismong araw ng Pasko sa Linggo.", "Habang kumikilos ang LPA na nasa labas ng PAR, magiging maulan din ang ilang bahagi ng bansa."], "category": "National", "title": ["Signal No. 2 sa Pasko"]},
{"content": ["Muling nagkausap sa pamamagitan ng telepono sina Pangulong Rodrigo Duterte at CPP-NPA-NDF founding chairman Jose Maria Sison patungkol sa isyu ng peace process.", "Ito ang kumpirmasyon kahapon ni Presidential Spokesman Ernesto Abella sa ginawang press briefing sa Palasyo ng Malaca\u00f1ang.", "\u201c\u2026it went through. It was mostly a conversation \u2018between friends\u2019. No references were made to political issues. Both agreed on moving peace process forward,\u201d ayon pa kay Abella.", "Kaugnay nito ay tutulak ang government peace panel sa Rome, Italy sa susunod na taon, Enero para sa third round ng formal peace talks sa National Democratic Front (NDF) kung saan ay magiging tampok sa usapan ang social and economic reforms na inilatag ng mga rebelde sa negotiating table."], "category": "National", "title": ["Duterte, Sison nagkasundo sa peace process"]},
{"content": ["Inamin ni Pangulong Rodrigo Duterte na binigyan siya ng pera noong panahon ng kampanya ng business titan na si Ramon Ang, presidente at CEO ng San Miguel Corporation (SMC).", "\u201cYou know very well that nobody really campaigned for me \u2014 or are least some. Si Abet, governor. Si Lord at \u2018yung a few people who believed in me. Ramon Ang gave me some money. Hindi malaki but hindi rin maliit. But enough to finance one trip there, one trip here.", "Wala akong, wala \u2014tanungin ninyo \u2018yan silang \u2014 you can ask all of them kung naghingi ako or tumanggap ako,\u201d paghahayag ni PDU30 sa Christmas party ng Office of the President nitong Martes ng gabi, Disyembre 20.", "Madali aniya silang naging magkaibigan ni Ang dahilan sa pagiging mapagkumbaba nito.", "\u201cAlam mo, we became fast friends because alam mo may, ang tao may ano eh. You have a disarming attitude of humility.", "Talagang madi-disarm ka, so we became fast friends. Until now. Sabi ko, I would be happy if you would share, break bread with me during our Christmas,\u201d dagdag ni PDU30."], "category": "National", "title": ["PDigong umaming binigyan siya ng pera ni Ramon Ang"]},
{"content": ["Muling binigyan-diin ni Pangulong Rodrigo Duterte na pinaniniwalaan pa rin nito ang mga pulis kaugnay sa insidente ng pagkakapatay ng mayor ng Albuera, Leyte na si Rolando Espinosa Sr.", "\u201cKaya \u2018yung doon sa Albuera sabi na talagang ni-rubout. But I was asked by media, I said, I believe in the police. It might be ridiculous to you but still the police, akin iyan.", "I am their Chief. They are under the DILG. And DILG is under me. Sabi ko paniwalaan ko \u2018yung istorya nila. Hindi kasi rubout kaya pinasok sa mga \u2014 So the NBI investigated.", "I allowed them to investigate\u2026 and they said it was a rubout. Sabi ko, fine,\u201d giit ni PDU30 sa Christmas party ng Office of the President nitong Martes ng gabi, Disyembre 20.", "Sinabi pa ni Pangulong Duterte na suportado nito ang mga pulis kahit saan ito makarating, kahit pa husgado.", "\u201cYou know if I was really something into, \u2018di sabihin ko na sana sa NBI na sundan mo na lang \u2018yung istorya ng pulis. But I did not. I said okay, fine. As far as I am concerned, it was duty connected. Sabi ko sa kanila may isang nagtanong sa akin, pare.", "Sabi niya, who do you know? You should be concerned of the \u2018yung pinatay. Naku. Kaya I support the police. The trial, eh di bale na ninyo, you go to trial but I will protect them,\u201d pagdidiin ni Duterte."], "category": "National", "title": ["I believe in the police!"]},
{"content": ["Inilagay na ngayon ng Department of health (DOH) sa \u2018code white alert\u2019 ang lahat ng pribado at pampublikong hospital bilang paghahanda sa pagtaas ng bilang ng mga firecraker-related at stray bullet injuries sa panahon ng pagdiriwang ng Kapaskuhan hanggang Bagong Taon.", "Ayon kay Health Secretary Paulyn Jean Ubial, mananatili hanggang sa Enero 5, 2017 ang code white alert.", "Sa ilalim ng code white alert, lahat ng hospital staff particular na iyong nakatalaga sa emergency rooms, surgeons at mga bihasa sa \u2018trauma and injuries\u2019 ay hindi papayagan na magbakasyon.", "Kasabay nito nabatid na nagsagawa na rin ng pag-iinspeksiyon sa mga hospital si Ubial kung saan kabilang ang Las Pi\u00f1as Medical Center sa binisita nito at ipinromote ang \u2018DOH\u2019s scare campaign\u2019 para mapababa ang bilang ng biktima ng mga paputok at ligaw na bala.", "Noong nakalipas na taon, nabatid na tala ng DOH, isa ang nasawi habang 932 naman ang nasugatan dahil sa paputok kung saan 40% ng biktima ay pawang mga bata."], "category": "National", "title": ["Code white alert sa hospitals nationwide"]},
{"content": ["Pahirapan na ang pagkuha ng ticket reservation pauwi ng probinsya sa Pasko at Bagong Taon dahil dagsa na ang bulto ng mga pasahero sa mga pangunahing bus terminals.", "Katunayan, ang ilan sa mga bus sa Araneta Center Bus Terminal sa Cubao, Quezon City na biyaheng Bicol, Iloilo, Samar at iba pang ruta pa-Timog ay\u00a0 pahirapan na sa pagkuha ng early reservations dahil fully booked na ang kanilang biyahe hanggang Bagong Taon.", "Ayon sa pamunuan ng Araneta Center Bus Terminal, simula noong Lunes nasa 10,000 pasahero ang siksikan sa terminal para makakuha ng advance reservation.", "Sa kabila nito, tiniyak ng Araneta Center Bus Terminal na maglalagay sila ng tig-sampung extra trips sa lahat ng bibiyaheng bus simula ngayong linggo para maisakay lahat ang mga pasahero."], "category": "National", "title": ["Biyaheng promdi pahirapan na!"]},
{"content": ["Magiging maulan ang Pasko ngayong taon at kung mamalasin ay sasabayan pa ng pasok ng bagyo ang Noche Buena ng mga Pinoy, ayon sa Philippine Atmospheric Geophysical and Astronomical Services Admi\u00adnistration (PAGASA).", "Ayon sa forecaster ng weather bureau na si Aldzcar Aurello, isang namumuong sama ng panahon o low pressure area (LPA) na binabantayan nila ngayon na posibleng pumasok sa loob ng Philippine area of responsibility (PAR) sa araw ng Biyernes, December 23.", "Dahil sa Biyernes pa inaasahang papasok sa PAR ang LPA, posibleng sa bisperas ng Pasko o sa mismong Christmas Day malalaman kung magi\u00adging ganap itong bagyo na tatawaging bagyong \u2018Nina\u2019.", "Habang papalapit ang LPA sa teritoryo ng bansa, magdadala umano ito ng panaka-nakang pag-ulan at maulap na papawirin sa Visayas at Mindanao."], "category": "National", "title": ["Maulang Pasko"]},
{"content": ["Dapat\u2002bayaran\u2002ng mga pribadong employer\u00ad ang 13th month pay ng kanilang\u2002manggagawa nang hindi lalagpas sa 24 ng Disyembre.", "Ito ang muling paalala ni Department of Labor\u2002and\u2002Employment (DOLE)\u2002Sec.\u2002Silvestre H. Bello III sa lahat ng mga\u2002pribadong\u2002emplo\u00adyers sa buong bansa.", "\u201cIn the spirit of Christmas, I appeal to emplo\u00adyers to give your workers their 13th month pay. Better yet, pay them now. Kailangang\u2002bayaran\u2002ng lahat\u2002ng\u2002employer\u2002ang mga\u2002rank-and-file\u2002employee ng kanilang 13th month pay, anuman ang uri ng kanilang empleyo at pamamaraan ng pagbabayad ng kanilang sahod,\u2002basta\u2002sila\u2002ay\u2002nakapagtrabaho\u2002ng\u2002hindi bababa sa isang buwan ng kasalukuyang taon,\u201d ani Bello.", "Sinabi\u2002nito\u2002na\u2002ang pagbabayad\u2002ng\u200213th month pay ay ayon sa Labor Code of the Phili\u00adppines at mga patakaran at\u2002regulasyon\u2002sa\u2002pagpapatupad\u2002nito."], "category": "National", "title": ["DOLE: Ibigay n\u2019yo ang 13th month pay"]},
{"content": ["Naunsyami ang ibinibidang bonggang bonus o cash gift na nagkakahalaga ng P50K hanggang P400K na magsisilbi sanang pamaskong handog para sa mga miyembro ng Philippine National Police (PNP).", "Nilinaw ni Presidential Spokesperson Ernesto Abella na nakausap nito si PNP Director General Ro\u00adnald \u2018Bato\u2019 dela Rosa at sinabing walang dumating na pondo para sa cash gift at malabo na itong maipamigay ngayong Kapaskuhan.", "\u201cI clarified it to him this morning and he said apparently it has not been released and may not be\u2026may not be\u2026I talked to General Bato. I clarified with General Bato,\u201d pahayag ni Abella sa isang press briefing sa Malakanyang kahapon.", "Matatandaan na personal na inanunsyo ni PNP Chief Dela Rosa na makakatanggap ang mga top officials ng PNP ng halagang P50,000 hanggang P400,000 bilang Christmas bonus mula kay Pangulong Duterte bunsod ng matagumpay na giyera kontra iligal na droga na inilunsad ng kasalukuyang administrasyon.", "\u201cKunin n\u2019yo pamasko n\u2019yo ranging from P400,000 at pinakamababa P100,000 sa mga star-rank officers. Pinakamababa sa mga hindi star-rank mga P50,000. Okay na sa inyo \u2018yon?\u201d pagbibida ni Dela Rosa sa PNP officials sa isang okasyon nitong Lunes, Disyembre 19, ngayong taon.", "\u201cPera na naging\u2026bato pa!\u201d Ito naman ang gina\u00adwang pang-aalaska ni dating Presidential Spokesperson Usec. Abigail Valte.", "Sa kanyang tweet, nagpasaring din ang tagapagsalita ni dating Pangulong Benigno Aquino III na maaaring \u201cclever misdirection\u201d ang pahayag ng Palasyo at ng PNP chief."], "category": "National", "title": ["Pera na, naging \u2018bato\u2019 pa"]},
{"content": ["Magpapatupad ng mas mahigpit na polisiya sa pagpaplano ng pamilya si Pangulong Rodrigo Duterte upang mabawasan ang kahirapan at higit pang mapaunlad ang bansa.", "Sinabi ni Pangulong Duterte sa ginanap na command Christmas boodle fight ng Presidential Security Group (PSG) kagabi na hindi talaga umaangat ang ating bansa.", "\u201cI really do not know. Maybe it\u2019s sheer population, the sources before consumption ganun. Talagang marami lang. And, of course, I do not want a quarrel with the church. But I will be ordering a stronger measure this time for family planning,\u201d pagbibigay-diin ng Pangulo.", "Iginiit pa ng Pangulo na kinakailangan nang magpatupad ng programa at maglabas ng direktiba kung ilang anak lamang ang dapat para sa isang mag-asawa.", "\u201cDalawa, tatlo tama na \u2018yan. \u2018Di niyo talaga kaya. Maawa ako sa Pilipino \u2026sobra-sobrang\u2026hindi mo mapapaaral ,\u201d dagdag ng Pangulo.", "Labis aniya siyang nalulungkot sa tuwing nagpupunta sa ibang mga bansa at nakikitang maunlad.", "\u201cEvery time I go to other countries like Indonesia and Singapore, and you can see the progress of the country, I get misty-eyed when I think of my country. Why it that up to now, we are still like an airplane ready for takeoff but has no lift?\u201d sabi pa ni Pangulong Duterte.", "Sa kasalukuyan ang bansa ay may tinatayang 103 milyong populasyon at may annual growth rate na 1.54 percent.", "Matatandang sinabi ni NEDA Director Ge\u00adneral Ernesto M. Pernia noong Oktubre na upang makamit ang 17% poverty incidence bago matapos ang termino ni Pangulong Duterte ay kailangang matatag ang economic growth, maraming trabaho at malawakang implementasyon sa RH law."], "category": "National", "title": ["2-3 ANAK NA LANG!"]},
{"content": ["Buena\u2002mano\u2002p\u00adara sa bagong itinalagang deputy customs commissioner na si Edward James Dy Buyco ang pagkakasabat ng dala\u00adwang\u2002barko\u2002na\u2002may kargang 45,000 libong toneladang\u2002smuggled fuels na nagkakahalaga ng P700 milyon sa Port ng Limay, Bataan.", "Inihahanda\u2002na\u2002ang mga kaukulang kaso laban sa dalawang nasabat na barko na M/T Alpine Magnolia at M/T Malolos na napag-alamang base sa isang impormante na nagparating sa Bureau of Customs (BOC) ay may mga kargang smuggled fuels kaya nasabat.", "Nang busisiin umano ang mga papeles gaya ng Load Port Survey Report ng mga nabanggit na barko ay pawang kaduda-duda ang mga ito kaya agad umano nila itong inisyuhan ng warrant of seizure and detention.", "Hindi rin umano nagbayad ng customs duty tax ang 2 barkong nasabat."], "category": "National", "title": ["P700M smuggled fuel, nasabat"]},
{"content": ["Nakatakdang\u2002ipatupad\u2002ngayong araw ang isinabatas na number coding scheme sa buong lalawigan ng Cavite, matapos itong aprubahan sa 21st regular session ng Sangguniang Panlalawigan sa bisa ng isinumiteng Traffic Ordinance 164 ng Provincial Board.", "Epektibo ang number coding scheme mula ala-sais hanggang alas-nuwebe ng umaga, at mula alas-tres hanggang alas-siyete ng gabi, para sa mga pribadong sasakyan, van at motorsiklo, na hindi papayagang dumaan sa mga lugar na t\u00adulad ng Aguinaldo Highway, mula Bacoor City hanggang Dasmari\u00f1as-Silang Boundary, Governors Drive, mula Carmona hanggang Trece Martires-Tanza Boundary, Molino-Salawag-Paliparan Road, mula Zapote Bacoor hanggang Paliparan Dasmari\u00f1as, Molino Boulevard-Daang Hari Road, mula Aguinaldo Highway sa Imus hanggang Molino, Bacoor City.", "Kahalintulad sa ipinatutupad na c\u00adoding scheme sa Manila, sapul ang mga plate number na nagtatapos sa 1-2, 3-4, 5-6, 7-8 at 9-0, mula Lunes hanggang Biyernes.", "Ang sinumang lalabag na motorista ay pagbabayarin ng mula na P300. Hindi naman saklaw ng ordinansa ang mga pampasaherong dyip, bus, ambulansya at school bus", "Layon ng nasabing ordinansa na paluwagin ang daloy ng trapiko sa b\u00aduong lalawigan, na inaasahang magreresulta sa mabilis na pagtaas ng ekonomiya ng Cavite."], "category": "National", "title": ["Coding scheme sa Cavite"]},
{"content": ["Isang babae ang nagawang saksakin ng kanyang sariling kinakasama na lango sa alak matapos na magising sa pag-iiyak ng anak ng una at maalimpungatan ito sa lungsod ng Valenzuela kamakalawa ng gabi.", "Sa ulat ni PS/Supt. Ronaldo Mendoza ng Valenzuela Police, dakong alas-10:00 ng gabi nang maganap ang insidente sa bahay ng mga ito sa Area IV, Pinalagad Street, Barangay Malinta ng nasabing lungsod.", "Kasalukuyan\u2002umano noong nasa umpisa pa lamang ng kanyang tulog ang suspek na si Antonio De Jesus, 48-anyos nang mag-iiyak ang 8-anyos na anak ng kanyang kinakasamang biktima na si Merlinda Gonzaga, 27-anyos ng nasabi ring lugar.", "Dahil sa lakas ng pagngangalngal ng anak ng biktima ay nagising ang suspek, wala anu-anong kumuha ito ng patalim sa kanilang kusina at pinuntahan ang umiiyak na bata saka tinutukan ng patalim. Agad namang sinugod ng biktima ang kinakasama at pinagsusuntok ito kaya doon na siya pinagsasaksak ng suspek.", "Kasalukuyan namang nagpapagaling na ang biktima sa Valenzuela City Medical Center habang nakakulong naman ang suspek."], "category": "National", "title": ["Lasing naalimpungatan, nanaksak"]},
{"content": ["Isang 60-anyos na lola ang nasawi nang tagain sa ulo habang nasawi rin matapos barilin ang 30-anyos na babaeng kasama nito sa loob ng kanilang bahay sa Danao, Bohol.", "Biyak ang bungo ng biktimang si Mirasol Ca\u00f1eda, 60, matapos tagain sa ulo ng hindi nakikilalang lalaki na pumasok sa kanyang bahay habang isang tama ng bala naman ang tinamo ni Lilibeth Ca\u00f1eda, 30, dahilan para ito ay mamatay.", "Sa report na ipinarating sa Camp Crame kahapon, nagkukuwentuhan ang mga biktima sa sala ng kanilang bahay sa Barangay Nahud, Danao, nang biglang pasukin ng dalawang lalaki at agad na tinaga ang matanda at pagkatapos ay binaril ang isa pa.", "Batay sa inisyal na imbestigasyon ni PO2 Basil Evangelista, ng Danao Police, bandang alas-siyete ng gabi nang maganap ang krimen at matapos makumpirmang wala nang buhay ang mga biktima ay tumakas ang mga suspek sa \u2018di malamang direksyon. Pagnanakaw ang sinisilip na motibo ng krimen."], "category": "National", "title": ["Lola tinaga sa ulo, kasama binoga"]},
{"content": ["Inilabas na ng mga imbestigador ang resulta ng kanilang imbestigasyon sa pagbagsak ng LaMia Flight 2933 na ikinasawi ng 71-katao kabilang na ang mga miyembro ng Brazilian soccer team na Chapencoense.", "Ayon sa ulat, sinabi ni Bolivian Minister of Public Affairs Milton Claros, na ang piloto ng eroplano ang dapat na sisihin dahil ang sanhi ng pagbagsak ay isang uri ng human error.", "Idinagdag pa nito na may mga hakbang na silang ginagawa laban sa mga lumabag na go\u00advernment\u2002workers\u2002na nagpabaya ng kanilang trabaho.", "Pinapanagot din nito ang ilang airline at go\u00advernment employees dahil sa insidente.", "Magugunitang\u2002mula sa Santa Cruz, Boli\u00advia ang eroplano papunta sa Medellin, Columbia nang ito ay bumagsak sa bulubundukin ng Medellin.", "Lima-katao\u2002naman ang nakaligtas sa nasabing aksidente at patuloy na ginagamot sa ospital."], "category": "National", "title": ["Human error sanhi ng pagbagsak ng eroplano"]},
{"content": ["GAPAN CITY, Nueva Ecija \u2014 Sa pambihirang pagkakataon ay nagsama-sama sa iisang entablado sina \u2018President Rodrigo Duterte\u2019, \u2018Senadora Leila De Lima\u2019, \u2018PNP\u2002Chief\u2002R\u00adonald \u2018Bato\u2019 dela Rosa\u2019 at ang kontrobersiyal na dri\u00adver-lover ni De Lima na si \u2018Ronnie Dayan\u2019.", "Nangyari ito sa idinaos na Christmas party ng Gapan City emplo\u00adyees noong Martes ng gabi na idinaos sa Gapan gym.", "Ang nakakabilib na tagpo ay sa pagtatanghal ng mga tauhan ng accounting at City COA emplo\u00adyees, na gumamit ng malala\u00adking maskara ng naturang persona\u00adlidad, sa likod ng saliw ng\u2002awiting\u2002Pamasko na mensahe ay pagkakaunawaan,\u2002pagmamahalan at pagkakaisa.", "Sa naturang okasyon ay inihayag ni City Ma\u00adyor Emerson \u2018Emeng\u2019 Pascual ang katumbas na 15th month pay sa mga city employees na labis na ikinatuwa ng mga ito."], "category": "National", "title": ["\u2018PDU30, De Lima, Bato\u2019  sa Christmas party"]},
{"content": ["Umaabot sa 26-katao ang nasawi sa pagsabog sa fireworks market sa Mexico City sa Mexico.", "Ayon\u2002sa\u2002ulat\u2002ng Agence\u2002France-Presse, maliban sa mga nasawi ay sugatan din ang 70-katao\u2002sa\u2002naturang pagsabog.", "Sinasabing matapos ang pagsabog ay nagkaroon din ng malaking sunog kung saan matagal bago tuluyang naapu\u00adla ang apoy.", "Sinabi ni civil protection service chief Luis Felipe Puente na kaila\u00adngan munang hintayin nila na sumabog ang lahat ng firecrackers bago tulu\u00adyang masugpo ang apoy.", "Hindi pa malinaw ang naging sanhi ng pagsabog\u2002sa\u2002tindahan ng mga paputok."], "category": "National", "title": ["Fireworks sumambulat, 26 patay"]},
{"content": ["Dalawa ang patay at pito ang sugatan sa magkasunod na insidente ng pamamaril ng riding-in-tandem sa Bacolod City kahapon.", "Pinagbabaril sa Barangay 28 ng dalawang lalaking magkaangkas sa motorsiklo at kapwa nakasuot ng bonnet ang mga empleyado ng isang sikat na kainan sa lungsod.", "Nabatid na \u00adkabibili lamang ng sigarilyo ng mga biktima na sina Edwin Despi at Ben Nabor, ngunit agad nasawi si \u00adDespi habang tinamaan naman sa leeg ang huli.", "Namatay din sa insidente ang isang lalaking hindi pa nakilala at \u00adhindi pa matukoy kung ito ay kaangkas din ng mga biktima sa kanilang motorsiklo.", "Maliban sa mga ito, sugatan din ang dala\u00adwang iba sa nasabing pamamaril.", "Ilang minuto pa lamang ang nakakalipas ay pinaulanan ng bala ng dalawang lalaking magkaangkas din sa motorsiklo at kapwa rin nakasuot ng bonnet ang limang katao na naglalaro ng cara y cruz sa gilid ng lansangan sa Purok Sigay, Barangay 2.", "Iniimbestigahan\u2002na ng Bacolod City Police \u00adOffice kung magkaugnay ang dalawang \u00adinsidente dahil sa pagkakahawig ng estilo ng mga suspek."], "category": "National", "title": ["2 patay, 7 sugatan sa tandem"]},
{"content": ["Nasagip ng mga tauhan ng Philippine Coast Guard (PCG), ang may 14 na ma\u00adngingisda matapos na masira ang sinasakyang bangka, kamakalawa ng umaga\u00a0 sa karagatan sakop ng Lubang Island sa Occidental Mindoro.", "Nalaman\u2002na\u2002nasiraan\u00ad ng\u2002makina\u2002ang\u2002Fishing\u00ad Banca Erma 4 nang ito ay maglayag mula sa Brgy. Nabutas\u2002sa\u2002Balayan, Batangas noong Sabado.", "Nasiraan\u2002umano\u2002ang bangka\u2002nang\u2002matanggal ang propeller nito sa layong 122 nautical miles ng Reed Bank na naging dahilan para ito ay matangay ng ma\u00adlakas na hangin at alon patungo ng Dimilac Island sa Busuanga, Palawan.", "May\u2002dalawang\u2002araw umanong nagpalutang-lutang sa dagat ang fishing boat hanggang mapadpad sila sa may Lubang Island, Occidental Mindoro hanggang ang kanilang bangka ay lumubog.", "Kahapon\u2002ng\u2002umaga\u00ad nang masagip naman ang mga mangingisda ng mga miyembro ng (PCG) na sakay BRP Tubbataha.", "Dinala ang mga biktima sa Batangas Port at binigyan ng paunang lunas at atensyong medikal."], "category": "National", "title": ["14 mangingisda nasagip"]},
{"content": ["Tuluyan nang \u00adhindi nagising\u2002ang\u2002isang \u00admiyembro ng \u00adcommando ng isang gang\u00a0 nang barilin ng \u2018di nakilalang \u00adsuspek habang \u00admahimbing na natutulog sa loob ng isang pedicab na \u00adnakaparada kahapon ng madaling-araw sa Tondo, Maynila.", "Nalagutan ng \u00adhininga matapos\u2002dumating\u2002sa Tondo Medical Center ang biktimang si Mark Anthony\u2002Magat,\u2002nasa hustong gulang, miyembro ng Commando Gang, at residente ng J.P. Rizal Street, Velasquez, Tondo, Manila.", "Habang mabilis naman tumakas ang \u00adhindi nakikilalang\u2002suspek matapos na mabaril ang biktima.", "Ayon\u2002sa\u2002imbestigasyon ni PO3 \u00adMarlon San Pedro, ng Manila Police \u00adDistrict-homicide section, dakong \u00adalas-tres ng\u2002madaling-araw\u2002ay mahimbing na \u00adnatutulog ang biktima sa isang \u00adpedicab na \u00adnakaparada sa J.P. Rizal St., nang bigla na lang barilin ng suspek\u2002bago\u2002tumakas."], "category": "National", "title": ["Gang commando tinigok habang tulog"]},
{"content": ["Palaisipan pa sa awtoridad ang pagkakakilanlan sa isang hindi kila\u00adlang lalaki na sinasabing mayroong\u2002sugat\u2002sa\u2002ulo na nakitang palutang-lutang sa ilog at nagsisimula nang maagnas matapos itong matagpuan ng ilang residente\u2002sa\u2002Brgy.\u2002Pa\u00adnginay,\u2002Balagtas,\u2002Bulacan kamakalawa.", "Sa report kay P/Senior Supt. Romeo M. Caramat Jr., Acting Bulacan police director, hindi pa nakikilala ang nasawing biktima na nakasuot ng itim na pang-itaas at short pants na tinatayang nasa 45-50 ang pagitan ng edad kung saan may\u2002napansing\u2002sugat\u2002sa kanyang ulo at hindi inaalis na maaaring nahulog ito sa ilog na naging sanhi ng kanyang kamatayan nang malunod."], "category": "National", "title": ["Bangkay ng lalaki bumulaga sa ilog"]},
{"content": ["Binigti ng alambre saka isinilid sa sako ang bangkay ng hindi pa nakikilalang lalaki na inabandona sa madamong bahagi ng Bacoor Boulevard, Brgy. Molino 3, Bacoor City Cavite, dakong alas-tres ng mada\u00adling-araw kahapon.", "Sa inisyal na imbestigasyon ng Bacoor Component Police Station, tinatayang nasa pagitan ng edad 30-40-anyos ang biktima, may taas na 5\u20196\u201d, nakasuot ng maroon na kamiseta at 6 pocket na maong short.", "Selyado ng packaging tape ang sakong pinaglagyan sa biktima, na hinihinalang pinatay sa ibang lugar at itinapon lang sa lungsod ng Bacoor upang iligaw ang imbestigasyon ng pulisya.", "Pansamantalang inilagak sa Mesina Funeral Homes sa Las Pi\u00f1as City ang labi ng biktima, habang hinihintay ang paglutang ng mga posibleng kaanak nito na puwedeng kumilala sa bangkay."], "category": "National", "title": ["Lalaki binigti, isinako"]},
{"content": ["Matapos maging viral ang video sa social media na humihingi ng tulong dahil sa pagmamalupit na dinaranas nito sa kanyang mga amo ay tuluyan nang nakauwi ng Pilipinas ang isang overseas Filipino worker (OFW) mula sa bansang Kuwait.", "Ayon sa Overseas Workers Welfare and Development (OWWA), ligtas na nakabalik ng bansa ang OFW na si Rosemarie B. Jullanda, 45-anyos, may-asawa, sa tulong mga Filipino community, ng mga opisyales ng Philippine Embassy sa Dubai at ang local recruitment agency nito sa Pilipinas na ABCA International Corporation.", "Una nito, lumabas sa social media ang pagmamakaawa na umiiyak si Jullanda dahil sa sinapit nitong pananakit at pang-aabuso mula sa doktor na employer nito sa Zarah, Kuwait kung saan dahil sa hindi matiis ang nararanasan nito ay lihim na nag-video ng sarili nito.", "\u201cAng amo ko pa ang nagsabi sa akin na nasa video ako at noong nalaman niya iyon ay sinaktan na naman niya ako,\u201d pag-aalala pa ni Jullanda.", "Hiningan din aniya nito ng tulong ang babaeng employer nito na dalhin sa kanyang foreign recruitment agency (FRA) upang ipaalam ang dinaranas nito at makaalis sa trabaho nito.", "Ngunit sa halip na tulungan ay dinala ang Pinay sa isang disyerto kung saan tumagal ito ng dalawang oras bago natagpuan subalit dinala naman ito sa himpilan ng pulisya at nakulong ng 16 na oras.", "Nang makarating sa kanyang FRA ang sinapit nito ay muling ibinalik sa employer nito kung saan dito ay sapilitan ang Pinay na gumawa ng video na binabawi at pinapasinu\u00adngalingan ang nauna nang apela nitong tulong.", "Subalit himala namang napanood ng ng mga Filipino communities sa ibang bansa at ng Philippine Embassy officials sa Dubai at ng local recruitment agency nito sa Pilipinas ay agad na gumawa ng aksyon.", "Mismong ang emplo\u00adyer aniya nito ang nagbigay ng kanyang plane ticket at hinatid sa paliparan para makauwi ng Pilipinas.", "\u201cSobrang nakahinga ako ng maluwag at makakauwi na sa Pilipinas,\u201d may tuwang nasabi nito nang makabalik ng bansa.", "Nakatanggap si Jullanda ng P100,000.00 na bahagi ng nalalabing anim na buwang sahod nito na hindi nabayaran ng employer at medical expenses na sasagutin ng ABCA."], "category": "National", "title": ["Pinay DH na naging viral nakabalik ng bansa"]},
{"content": ["Sinabon ng Department of Justice (DOJ) Prosecutors Panel ang mga opisyal ng PNP-CIDG Region 8 at PNP Mari\u00adtime Group sa pangunguna ni Supt. Marvin Marcos, hepe ng Criminal Investigation Detection Group-8 matapos mabatid ang ginawa nilang pagtatangkang maitago sa media ang pro\u00adseso ng preliminary investigation kaugnay sa rekla\u00admong pagpatay kay Albuera Mayor Rolando Espinosa at sa isa pang inmate na si Raul Yap sa Baybay Leyte Sub Provincial Jail.", "Tinangka umano ng may 23 respondent sa pagpatay kay\u00a0 Mayor\u00a0 Espinosa na itaboy ang mga miyembro ng media na nagtangkang\u00a0 mag-\u2018cover\u2019 sa ginanap na preliminary investigation sa Department of Justice (DOJ) kahapon ng umaga.", "Nabatid\u2002na\u2002\u00adhindi \u00adlamang grupo ng mga mamahayag ang tinangkang palabasin ni Supt. Marcos,\u2002kundi\u2002maging ang isang DOJ Prosecutors na hindi na pinangalanan na napagkamalan nitong miyembro ng media.", "Iniharang pa umano ng ilang pulis ang white board sa pinto upang hindi makunan ng mga photo journalist ang pagdinig.", "Napilitan na lang din si Marcos na lumabas mula sa maliit na kuwarto sa 3rd floor nang magtaas na ng boses ang Panel at ipaala\u00adlang wala ang mga ito sa pasilidad ng PNP kundi nasa hurisdiksyon ng DOJ kaya sila ang dapat masunod at hindi ang PNP.", "Nanindigan si Senior State Prosecutor Lilian Doris Allejo, chairperson ng DOJ panel na kaila\u00adngan sumunod ang mga respondent sa kautusan ng DOJ at tiniyak din nito na hindi sila paiimpluwensiya kaninuman.", "Sinabi pa ni Alejo na hindi maaring mag-follow-up sa kanilang mga opisina ang mga abogado ng mga respondents para maiwasan na rin ang pagdududa ng publiko.", "Nabatid na sinampahan ng National Bureau of Investigation (NBI) ng kasong multiple murder at perjury sa DOJ ang 23 respondent."], "category": "National", "title": ["SUPT. MARCOS, 23 RESPONDENTS SA ESPINOSA SLAY SINABON"]},
{"content": ["Pormal nang inanunsyo ng US Electoral College ang panalo ni US President-elect\u2002Donald Trump, 70-anyos sa nakaraang eleksyon.", "Sa ulat, ito ay matapos malagpasan ng ika-45 Pangulo ng US ang kinakailangang\u2002270 votes sa Electoral College para manalo matapos na makakuha ng 306 electoral votes ang una kumpara sa 232 electoral votes na nakuha ng kaniyang\u2002katunggaling si Hillary Clinton.", "Sa isinagawang pagbibilang apat na electors sa Washington ang pumili kina dating secretary of State Colin Po\u00adwell at Faith Spotted Eagle, isang\u2002Native\u2002Ame\u00adrican activist na nasangkot sa pipeline fight sa North Dakota imbes na sina Trump at Clinton.", "Nakatakdang\u2002sertipikahan\u2002ang\u2002nasabing Electoral College results sa Enero 6 ng joint sessions ng Congress na pangungunahan ni Vice President Joe Biden."], "category": "National", "title": ["Trump idineklara na ika-45 Pangulo ng US"]},
{"content": ["Ang\u2002pagkakadiskubre\u2002sa\u2002shabu\u2002laboratory sa bayan ng Virac, Catanduanes ang isa sa posibleng dahilan ng pananambang sa negosyante at pulitikong si Larry Que na binaril sa ulo ng riding-in-tandem\u2002kamakalawa sa nabatid na bayan.", "Si Que o mas kilala ng mga kaibigan sa palayaw na \u2018Uktoy\u2019 ay nasawi na dakong ala-1:45 ng madaling-araw sa Intensive Care Unit (ICU) ng Eastern Bicol Medical Center dahil sa tinamong tama sa ulo na tumagos sa kanyang panga.", "Ayon sa mga kaibi\u00adgan ng\u2002biktima\u2002na\u2002sadyang hindi\u2002nagpabanggit\u2002ng pangalan, ang walang takot na pagsisiwalat umano ni Que sa ilang pulitiko na sinasabing sangkot o may kinalaman sa shabu laboratory\u2002na\u2002sinalakay ng\u2002awtoridad\u2002sa\u2002Brgy. Palta Small, Virac nitong Nobyembre 26.", "Ang\u2002biktima\u2002ay\u2002isa ring\u2002publisher\u2002ng\u2002lokal na dyaryo sa nabatid na bayan kung saan tinutuligsa nito ang ilang kila\u00adlang personahe ng bayan ng Virac dahil umano sa may kinalaman ang mga ito sa shabu lab."], "category": "National", "title": ["Shabu lab sanhi sa pamamaslang sa mayoralty bet"]},
{"content": ["Malabo umanong mangyari ang pahayag ni Pangulong Rodrigo Duterte na anim katao ang bibitayin kada araw sa bansa, oras na lumusot sa Kongreso ang planong pagbabalik sa death penalty.", "Ayon sa Commission on Human Rights (CHR), maraming dadaanang judicial process ang paghahatol ng bitay sa isang convicted criminal kaya\u2019t imposibleng mangyari ito.", "\u201cDito pa nga lang po sa usapin kung bubuhayin o hindi ang death penalty inaabot na ng siyam-siyam. Now, kung sakaling matuloy man ito, mahabang proseso pa po ang tatakbuhin bago hatulan ng bitay ang isang convicted criminal dahil mayroon tayong due process and judicial process,\u201d wika ni Atty. Jacqueline de Guia, spokesperson ng CHR.", "Paliwanag ni De Guia, lahat ng bilanggo ay mayroong legal rights at may karapatang umapela sa hukuman kaya\u2019t hindi madali ang sinasabing 5-6 kataong bibitayin kada araw.", "Matatandaang sinabi ni Pangulong Duterte sa kanyang talumpati na lima hanggang anim na tao ang bibitayin kada araw, oras na pagtibayin ng Kongreso ang House Bill No. 1 na inihain ni House Speaker Pantaleon Alvarez para ibalik ang capital punishment para sa mga heinous crimes tulad ng rape, murder, treason, plunder, at illegal drug activities."], "category": "National", "title": ["6 bitay kada araw, malabo"]},
{"content": ["Aminado si Pangulong Rodrigo Duterte na wala pang sapat na katibayan para masigurong maibabaon sa kaso ang mga personalidad na nakatala sa narco-list.", "Sa isang okasyon (2016 Search for Outstanding Government Workers) nitong Lunes ng gabi, Disyembre 19, sa Palasyo ng Malaca\u00f1ang ay muling ipinakita ni PDU30 ang makapal na listahan ng mga hinihinalang sangkot sa kalakaran ng bawal na gamot.", "\u201cThis is the drug industry of the Philippines. I cannot produce proof beyond reasonable doubt, hanggang pro\u00adbable cause lang ako,\u201d pagbibigay diin ni Pa\u00adngulong Duterte.", "Karamihan aniya sa listahan ay mga pulis, barangay chairman, ma\u00adyors gayundin ang ilang gobernador at kongresista. Binanggit ni Duterte na dati na pala aniyang nasa narco-politics ang Pilipinas.", "\u201cLahat ito pulis, mga pulis, mga buwang. Ito \u2018yan. Elected public officials per region, Region I, puro barangay captain, puro barangay captain lahat \u2018yan. Barangay captain, municipal ma\u00adyors, a few governors and congressman. Anak ng\u2026 We did not know or I did not realize na noon pa pala we were already a narco-politics state. Kasi nandiyan ang barangay captain about siguro mga 2,000 of them, barangay captains, municipal mayors, may congressman pa,\u201d paghahayag ni Duterte.", "Matatandaan na tinukoy ni Pangulong Duterte sina dating Iligan City Rep. Vicente Belmonte Jr. at ex-Mayor Lawrence Cruz na kabilang sa narco-list.", "Kasama rin sa listahan si dating Philipine National Police (PNP) general at ngayo\u2019y Daanbantayan, Cebu Mayor Vicente Loot.", "Handa naman si dating Rep. Belmonte na sumailalim sa imbestigasyon.", "Sa isang panayam sa radio itinanggi, ni Belmonte na sangkot siya sa illegal drug trade, handa umano niyang linisin ang kanyang pangalan sa bintang na ito gayundin ay nais niyang makipagpulong kay Pangulong Duterte upang personal na malinawan ang isyu.", "\u201cWe are willing to submit ourselves to investigation. And if possible, we hope for a chance to explain personally to President Duterte to air our side. I deny any involvement with drugs, never in my life,\u201d pahayag ni Belmonte."], "category": "National", "title": ["I cannot produce proof beyond reasonable doubt \u2014 PDU30"]},
{"content": ["Inanunsyo ng Bureau of Customs (BOC) na simula sa araw ng Pasko, Dis\u00adyembre 25, ngayong taon ay hindi na sisingilin ng buwis ang balikbayan boxes ng mga overseas Filipino workers (OFWs) na kargado ng mga pasalubong na nagkakahalaga ng P150K.", "Ayon kay BOC acting spokesperson for Enforcement and Intelligence Ope\u00adrations Neil Anthony Estrella, nilagdaan ng BOC at Department of Finance (DOF) ngayong buwan ang Customs Admi\u00adnistrative Order 05-2016 na nag-aalis ng buwis sa balikbayan boxes para sa Qualified Filipinos While Abroad (QFWA).", "\u201cThis is after the 15 days publication of the IRR. Considered QFWA are OFWS, Filipino citizens who are residing abroad and Pinoys who are holders of student, investors, and tourist visas,\u201d paliwanag ng BOC official."], "category": "National", "title": ["P150K balikbayan boxes, tax free na"]},
{"content": ["Simula sa Disyembre 23 ay epektibo na at mapapakinabangan ng mga Persons With Disabilities (PWDs) ang kanilang exemption sa Value Added Tax (VAT) sa anumang serbisyo o kanilang bibilhin.", "Ayon kay Social Welfare Secretary Judy Taguiwalo, nailathala na sa mga pahayagan ang Implementing Rules and Regulations ang Republic Act 10654 na nag-amyenda sa Magna Carta for the Disables Persons na nagbibigay ng VAT exemptions sa mga may kapansanan kaya naman simula na itong maipapatupad.", "Base sa inamyenda\u00adhang batas, hindi na magbabayad ng VAT ang mga PWDs sa mga restaurants, sinehan, concert halls at inns at iba pang recreation centers gayundin sa mga pangunahing services gaya ng pagbili ng gamot, pagkain, dental at medical services kabilang na dito ang laboratory at professional fees; serbisyo sa punenarya at pagpapa\u00adlibing at VAT exempted din ang mga PWDs sa pamasahe sa domestic air, sea at land.", "Payo naman ng DSWD sa mga PWDs na kung mayroong magde-deny sa kanila ng pribelehiyong ito ay agad na magsumbong sa kanilang tanggapan o sa DTI."], "category": "National", "title": ["Good news sa PWDs"]},
{"content": ["Muling inilatag kahapon ni Justice Sec. Vitaliano Aguirre ang kwento kung bakit hindi mamatay-matay ang pagli-link sa kanya kay online gaming tycoon Jack Lam.", "Isang bukas na kaalaman na umano ngayon ang tangkang panunuhol sa kanya ng kaalyado ni Lam na si dating P/Supt. Wally Sombero noong Nobyembre 26 sa Shangri-La sa The Fort, Bonifacio Global City.", "Ayon kay Aguirre, kasama ni Sombero si Lam at naririnig pa nito nang sinasabi ng huli na kailangan nila ng ta\u00adgapag-alaga (padrino) sa kanilang negosyo.", "\u201cHe (Lam) must have heard Sombero asking me to be the padrino or taga pag-alaga of Jack Lam, which was not done in whispers when he asked me,\u201d ayon kay Aguirre.", "Alam umano ni Lam na tinatangka siyang suhulan ni Sombero para maging protektor sa kanyang casino operation.", "Nabatid na aabot umano sa P100 milyon ang pay-off kada buwan sa online casino para mapa\u00adnatiling protektado ang operasyon nito at ibinibigay pa umano nito ang 1% ng kita ng casino sa kanya.", "Gayunman, sinabi ni Aguirre na tinanggihan umano niya ang alok at sinabi umano niya na hindi niya kailangan ang pera at mas makabubuti na bayaran na lang niya ang mga hindi nabayarang buwis at saka mag-apply ng lisensya.", "Kasabay nito, sinabi ni Aguirre na may mga grupo umano na intresado na mawala siya sa kanyang puwesto.", "Gayunman, hindi idinetalye ni Aguirre ang pagkakilanlan ng mga taong gustong mapatalsik siya sa tungkulin pero ito umano ang mga indibiduwal na ang iba ay nasa pribado at sa gobyerno.", "\u201cMay gusto talaga na kumuha ng puwesto ko. Alam ko kung sino ang ang nagpapakalat ng tsismis, meron sa government at meron din sa private sector. Gustung-gusto nila na matanggal ako kasi malaki ang nawawala sa kanila,\u201d ayon kay Aguirre.", "\u201cMahihirapan sila dahil full support at confidence ang Pangulo [sa akin],\u201d dagdag pa ni Aguirre."], "category": "National", "title": ["AGUIRRE-JACK LAM LINK"]},
{"content": ["Dinala na ni Sen. Leila de Lima sa pandinig ng international community ang kinukuwestyon niyang \u2018war on drugs\u2019 ni Pangulong Rodrigo Duterte sa Pilipinas na nauuwi na sa giyera laban sa mahihirap.", "\u201cIn the last five months, he has proven true his blood-soaked promise, at least to the extent that, by the Philippine National Police\u2019s own statistics, we have now recorded a total of more than 6,095 deaths in connection with the Duterte administration\u2019s so-called \u2018War on Drugs\u2019 which is turning out to be more of a \u201cwar on the poor\u201d, while big-time drug lords have thus far been mostly allowed to evade justice,\u201d ayon pa sa senadora.", "Ang kanyang talum\u00adpati ay binuksan ng lady solon sa mga katagang, \u201cIn May of this year, 16 million Filipinos elected a self-confessed serial killer as President.\u201d", "Tinukoy pa ng senadora sa kanyang talumpati ang pagbabalewala ni Pa\u00adngulong Duterte sa hinaing at sentimiyento ng mga biktima ng diktaturyal na rehimeng Marcos matapos na payagan umano nitong mailibing sa Libingan ng mga Bayani (LNMB) si dating Pangulong Ferdinand Marcos.", "Hindi rin pinalagpas ni De Lima ang diumano\u2019y kawalan ng pagpapaha\u00adlaga at paggalang sa mga kababaihan, lalo na sa mga tulad niya at ng iba pa na matapang na naninindigan at bumabatikos sa mga polisiya na sa tingin nila ay hindi tama."], "category": "National", "title": ["De Lima sa Berlin speech: Naging \u2018war on the poor\u2019 ang drug war"]},
{"content": ["Nag-usisa\u2002ang\u2002isang dating\u2002senador\u2002na\u2002siyang pangunahing may-akda ng Visiting Forces Agreement\u2002(VFA)\u2002kung may nilabag nang probisyon sa kasunduan para isulong ni Pangulong Rodrigo Duterte ang abrogation ng VFA.", "Kinumpirma ni dating Senador Rodolfo Biazon, main author ng VFA, na may probisyon\u2002sa nasabing\u2002kasunduan\u2002para\u2002sa paglusaw nito kung may nilabag sa kasunduan ang Pilipinas o Estados Unidos.", "\u201cKailangan\u2002may charges\u2002filed,\u2002violations committed,\u201d\u2002paliwanag ni Biazon sa panayam ng Abante.", "Nilinaw\u2002naman\u2002ng dating\u2002senador\u2002na\u2002hindi kasama sa ground ng abrogation ng VFA ang pagputol ng ayuda, tulad ng ginawang pagtigil sa pagbibigay ng aid ng Millennium Challenge Corporation (MCC) ng US.", "\u201cIf the basis is \u2018yung pagputol\u2002ng\u2002aid,\u2002hindi kasama \u2018yun,\u201d diin ni Biazon.", "Si Biazon ang chairman ng Senate committee on national defense and security at isa sa tatlong principal sponsor na nagsulong sa ratipikasyon ng VFA\u2002sa\u2002Senado\u2002noong Mayo 1999. Ang dalawa pang principal sponsor ay ang yumaong senador na si Blas Ople at dating Senador Francisco Tatad.", "Umabot\u2002sa\u200218\u2002senador ang bumoto sa ratipikasyon nito habang 5 naman ang kontra."], "category": "National", "title": ["May basis na ba para lusawin ang VFA?"]},
{"content": ["Mariing tinutulan ni Bayan Muna Rep. Carlos Isagani Zarate ang suhestiyon ng tatlong cabi\u00adnet members ni Pa\u00adngulong Rodrigo Duterte na itaas ang Social Security System (SSS) member contributions sa harap na rin ng pagpapatupad ng P2,000 pension hike para sa mga pensioners.", "\u201cThis is a Grinch-like proposal that only spoils that justness of providing the long awaited pension hike of our SSS pensioners,\u201d paliwanag ni Zarate.", "Una nang ipinanukala nina Finance Sec. Carlos Dominguez III, Budget Sec. Benjamin Diokno at National Economic and Development Authority (NEDA) Director-General Ernesto Pernia na kung walang magaganap na pagtaas sa SSS premium, ang pagpapatupad ng pension hike ay magreresulta para tumaas ang liabilities ng SSS mula P3.5 trilyon patungong P5.9 trilyon.", "Ngunit iginiit ni Zarate na ganito din ang ginawang panakot ng Aquino administration nang i-veto ni dating Pangulong Noynoy Aquino ang SSS pension hike.", "Ngayong naaprubahan na umano ang pagtaas ng pensyon ay hindi tamang takutin muli ang publiko na hindi rin ito maibibigay kung hindi magtataas ng kontribusyon."], "category": "National", "title": ["SSS contribution hike, panira sa good news"]},
{"content": ["\u201cLord forgive me for what I am going to do. Lord forgive us for what we have done.\u201d", "Ito ang tinuran ni Philippine National Police (PNP) chief Director General Ronald dela Rosa matapos nitong ianunsyo na mahigit na sa 6,000-katao ang napapatay sa pinaigting na anti-drug operation ng pulisya.", "Base sa talaan ng PNP, mahigit sa 2,000 drug suspects na ang napatay sa operasyon ng pulisya simula Hulyo 1 hanggang Disyembre 18, habang 4,000 naman ang napapatay sa pag-atake ng vigilante.", "Iginiit ni Dela Rosa na kahit hindi kagustuhan ng pamahalaan na dumanak ang dugo, hindi pa rin nila maiwasan ang pagkakaroon ng napapatay dahil sa paglaban ng mga suspek.", "\u201cHanggat nand\u2019yan iyung problema, we will continue confronting the problem\u2026 We cannot guarantee na walang mamamatay dahil in every action, there is a corresponding reaction,\u201d pahayag ni Dela Rosa."], "category": "National", "title": ["\u201cPatawad sa mga mapapatay pa namin!\u201d \u2014 Bato"]},
{"content": ["Hindi na maitatago ang nararamdamang takot ng nakararaming Pinoy sa nangyayaring extrajudicial killings (EJK) sa bansa.", "Ito ay ayon sa resulta ng pinakahuling survey na isinagawa ng Social Weather Stations (SWS) kung saan luma\u00adlabas na walo sa bawat 10 Pinoy ang nababahalang sila o kanilang kakilala ay maging biktima ng EJK kasabay ng pinaigting na kampanya ng gobyernong Duterte sa giyera kontra iligal na droga.", "Alinsunod sa Fourth Quarter survey ng SWS na nilahukan ng mga Pinoy na nasa tamang edad, 78% ang nagsasabing nababahala sila o kakilala nila ay maa\u00adring maging biktima ng EJK.", " Sa nasabing kabuuang porsiyento ay 45% ang nagsasabing \u2018very worried\u2019 silang maging biktima ng EJK at 33% ang nagsasabing \u2018somewhat worried\u2019.", "Isinagawa ang face-to-face interview ng isinagawang survey ng SWS nitong Disyembre 3-6 sa may 1,500 adults sa buong bansa at may sampling error margin na +3 points.", "Nakasaad din sa resulta ng survey na 71% sa mga respondents ang nagsasabing \u2018very important\u2019 na buhay ang nahuhuling mga drug suspects.", "Pagdating naman sa kaseryosohan ng problema sa EJK lumalabas na apat sa bawat 10 tao o katumbas ng 39% sa mga respondents ay nagsasabing \u2018very serious\u2019 ang EJK sa administrasyong Duterte.", "Pero 85% rin ng naturang respondents ang \u2018satisfied\u2019 sa kampanya ng kasalukuyang gobyerno kontra illegal drugs.", "Bilang reaksyon, sinabi ng Malaca\u00f1ang na hindi binabalewala ng admi\u00adnistrasyong Duterte ang pangambang ito at ma\u00adging ang pamahalaan ay kinukondena umano ang ganitong klase ng pamamaslang na isinasakay sa \u2018drug war\u2019 campaign ng gobyerno.", "Binigyan-diin ni Presidential Communications Office (PCO) Secretary Martin Andanar, hindi lamang nakatutok ang anti-drug operations ng gobyerno sa mga pobre, inosente at mga kapus-palad na kababayan.", "Hindi rin aniya kinukunsinti ng pamahalaan ang \u2018riding-in-tandem murders\u2019.", "\u201cExtrajudicial killings are not state-sponsored and we denounce riding-in-tandem murders perpetrated by common criminals wrongly attributed in news reports as part of police operations. Murder is murder,\u201d paliwanag ni Andanar.", "Sa iba pang reaksyon:", "Sen. Francis \u2018Kiko\u2019 Pangilinan: Fear for one\u2019s safety is bound to surface. The poll result is proof that people do not feel safe in the streets. The only way to address this is to stop the daily killings and put an end to vigilante murders.", "Sen. Joel Villanueva: Surely, what is happening should really be a cause of concern and the recent survey is the affirmation of that. We should pursue other options. It is time for all of us especially the government to reconsider other options.", "Sen. Vicente \u2018Tito\u2019 Sotto III: That means they know many people who are either addicts or pushers.", "Sen. Antonio Trillanes IV: That basically debunks the Duterte administration\u2019s propaganda line that our people feel safer now than before they assumed power.", "Anakbayan partylist Rep. Tom Villarin: Isang malinaw na mensahe ito na hindi na nagugustuhan ng mga Pilipino ang mga pagpatay at paraan ng pagpuksa ng gobyerno sa mga may kinalaman sa iligal na droga."], "category": "National", "title": ["8 SA 10 TAKOT MA-EJK! \u2014 SURVEY"]},
{"content": ["Nagsasagawa \u00adngayon ng\u2002masusing\u2002imbestigasyon ang pamunuan ng Bureau of Correction (BuCor) hinggil sa ginawang pagtakas ng isang preso na nakapiit sa New Bilibid Prison (NBP) sa Muntinlupa City kamakalawa ng madaling-araw.", "Kinilala\u2002ni\u2002BuCor \u00adDirector Benjamin Delos Santos ang tumakas na preso na si Noland Cano y Navarro, 41-anyos, ng No. 47 Casoy St. Verdant Tacres Subd. Pamplona, Las Pi\u00f1as City.", "Si Cano ay nakulong sa NBP noong \u00adDisyembre 2, 2008 sa kasong homicide at nahatulan ng 10 hanggang 17 taon pagka\u00adkabilanggo ng Las \u00adPi\u00f1as Regional Trial Court ng Branch 275.", "Ayon sa report ni Delos Santos, si Cano ay tumakas kamakalawa ng madaling-araw sa kanyang piitan sa Maximum Security Compound ng NBP.", "Sinabi ni Delos Santos na kasalukuyan pa rin silang nagsasagawa ng masusing imbestigasyon kung\u2002paano\u2002nakatakas si Cano mula sa loob ng kanyang piitan.", "Sa ngayon aniya isinasailalim na sa masusing imbestigasyon ang mga naka-duty na Prison Guard nang tumakas o mawalan sa kulungan si Cano noong Lunes ng madaling-araw.", "Paliwanag pa ni Delos Santos na si Canoy ay nakatakdang lumaya na ngayong buwan ng Disyembre dahil napagsilbihan na niya ang sentensiya ng kasong homicide subalit ililipat \u00adnaman ito sa\u00a0 Muntinlupa City Jail dahil sa isa pa nitong kasong\u2002kinakaharap."], "category": "National", "title": ["Preso pumuga sa NBP"]},
{"content": ["Patay\u2002ang\u2002Russian ambassador\u2002sa\u2002bansang Turkey\u2002matapos\u2002pagbabarilin ng isang hindi naka-duty na pulis sa nasabing bansa.", "Kinilala\u2002ang\u2002nasa\u00adwing biktima na si Russian Ambassador to Turkey\u2002Andrey\u2002Karlov,\u2002na binawian\u2002ng\u2002buhay\u2002sa pagamutan dahil sa tina\u00admong\u2002mga\u2002bala\u2002sa\u2002katawan.", "Samantala,\u2002natukoy naman ang suspek na si Mevlut\u2002Mert\u2002Atlintas, isang off-duty police officer na ipinanganak sa Aydin province sa Turkey.", "Base\u2002sa\u2002imbestigasyon, bago ang krimen ay\u2002nagsasalita\u2002sa\u2002isang photo exhibit sa Ankara, Turkey si Karlov nang bigla na lamang itong binaril ng suspek at nagsisigaw na \u2018Alluahu akbar\u2019 o God is great.", "Sinabi pa ng suspek ang mga katagang, \u201cdo not\u2002forget\u2002Aleppo!\u2002Do not forget Syria!\u201d", "Naganap ang insidente ilang araw bago magsagawa\u2002ng\u2002pulong\u2002ang mga matataas na opisyal ng Turkey, Iran at Russia sa Moscow para pag-usapan ang kaganapan sa Aleppo.", "Malaki ang hinala ng mga\u2002awtoridad\u2002na\u2002ang pagiging instrumento ng Russia para tulungan si Syrian President Bashr al-Assad para mabawi ang eastern\u2002sector\u2002ng\u2002Aleppo ng mga rebelde ang dahilan\u2002ng\u2002pamamaril."], "category": "National", "title": ["Russian ambassador tinodas sa Turkey"]},
{"content": ["Tatlong mga kalalakihan na kabilang sa listahan umano na mga kilabot na drug pushers ang \u00adbumulagta makaraan umanong manlaban sa \u00admagkakahiwalay na buy-bust operation ng dalawang himpilan ng \u00adanti-drug unit ng Quezon City Police District (QCPD)\u00a0 kamakalawa ng gabi.", "Sa report ng QCPD Director Chief Senior Supt. Guillermo Lorenzo\u00a0\u00a0 Eleazar, nakilala ang mga nasa\u00adwing suspek na sina Peleo Pacula y Orbe, alyas \u2018Leo\u2019, 56, carwash boy, ng No. 35 Nawasa Road, Baragay Holy Spirit at kasama nitong si alyas \u2018Joel\u2019, nasa pagitan ng edad na 28-30, may taas na 5\u20195-5\u20196, karaniwan ang katawan, maitim ang balat na may tatlong tattoo ng mukha ng babae sa kanyang kanang forearm, Jeffroy 32 sa kanyang kanang balikat; at Henler Baduya y Singueo, alyas \u2018Tikboy\u2019, 33, ng No. 29 Sitio Cabuyao, Sunog Baga St., Brgy. Sauyo, Novaliches.", "Samantala dakong alas-7:45 ng gabi naman nang magsagawa ng buy-bust operation ang tropa ng PS-4 laban kay Baduya sa loob ng kanyang bahay sa Barangay Sauyo, Novaliches, Quezon City."], "category": "National", "title": ["3 \u2018tulak\u2019 lumaban, bulagta"]},
{"content": ["Niyanig kahapon ng magnitude 5.3 na lindol ang bayan ng Santa Mo\u00adnica sa Surigao del Norte at naramdaman ang lindol sa Southern Leyte, Cebu at Cagayan De Oro at ilan pang lugar sa Visayas at Mindanao.", "Sa Earthquake Bulletin ng Philippine Ins\u00adtitute of Volcanology and Seismology (PHIVOLCS), tumama ang sentro ng lindol sa layong 14 kilometro sa hilagang bahagi ng Santa Monica bandang alas-4:44 ng umaga.", "Tectonic in origin ang sanhi ng lindol at may lalim itong 49 kilometro.", "Itinaas ng Phivolcs ang babala ng aftershocks o panaka-nakang paglindol.", "Naram\u00addaman ang Intensity 5 sa San Benito, Surigao Del Norte; Intensity 4 sa Santa Monica, Burgos, Dapa, \u00adSocorro, \u00adPilar, Taganaan, Gen. Luna, Alegria, \u00adBacuag, \u00adSison, Surigao Del Norte, \u00adDinagat, Loreto, Dinagat Islands, Surigao City, Mayorga, Leyte; San Juan,\u2002Pintuyan,\u2002Hinunangan at Southern Leyte. Intensity 2 sa Claver at Tubod, Surigao Del Norte; Cagayan De Oro City; Butuan City; at Palo, Leyte; habang Intensity 1 ang naramdaman sa Gingoog, Misamis \u00adOriental at Mambajao, Camiguin", "Sa inisyal na \u00adinformation gathe\u00adring ng Phivolcs, walang naiulat na nasaktan o nasirang\u2002ari-arian\u2002sa \u00admalakas na paglindol."], "category": "National", "title": ["Magnitude 5.3 quake  sa Surigao del Norte"]},
{"content": ["Umakyat na sa 49-katao ang namatay sa pag-\u00adinom ng pekeng bath lotion na naglalaman ng methanol sa bansang Russia.", "Ayon\u2002sa\u2002ulat,\u2002dahil\u2002sa\u2002marami\u2002ang\u2002nasawi, idineklara na ang state of emergency sa bayan ng Irkutsk, Siberia at hinahalughog na rin ng mga awtoridad ang mga bahay sa pangambang marami pang biktima ng nasabing trahedya.", "Sa inisyal na imbestigasyon, lumitaw na naglalaman ng nakalalasong methanol at antifreeze ang mga naturang produkto.", "Sinasabing sa Russia ay maraming mga residente ang bumibili at napipilitang uminom ng mga murang lotion at iba pang mga produkto na naglalaman ng alcohol bilang kapalit sa tunay na alak na mahal ang presyo."], "category": "National", "title": ["49 patay sa bath lotion"]},
{"content": ["Aabot sa 12-katao ang nasawi habang nasa 48 iba pa ang sugatan makaraang araruhin ng isang trak ang isang Christmas market sa Berlin, Germany.", "Ayon sa ulat, naaresto ang isang suspek na sinasabing mula sa Afghanistan\u2002o\u2002Pakistan\u2002habang patay naman ang isa pang matapos ang nasabing trahedya kung saan mara\u00adming mga tao ang nasaga\u00adsaan at mga puwesto ang nasira dahil sa pag-araro ng trak habang abala ang marami sa pamimili ilang araw bago ang Pasko.", "Sinasabing\u2002ang\u2002palengke ay matatagpuan sa Breitscheidplatz, malapit sa Wilhelm memorial church sa Kurfuerstendamm nang maganap ang trahedya.", "Itinuturing ng gobyerno ng Germany na ang nasabing pag-atake ay tulad ng\u2002nangyari\u2002sa\u2002Bastille Day celebration sa France noong buwan ng Hulyo kung saan inararo rin ng isang trak ang mga taong nanonood\u2002ng\u2002fireworks na ikinasawi ng 86-katao."], "category": "National", "title": ["Christmas market inararo ng trak, 12 nasawi"]},
{"content": ["Iginiit ng mga mambabatas na dapat nang maghain ng diplomatic protest ang Pilipinas sa pamamagitan ng Department of Foreign Affairs (DFA) laban sa China at US dahil sa nadiskubreng underwater drone ng isang Chinese warship sa karagatan sa Subic Bay.", "Ayon kay Magdalo Rep. Gary Alejano malinaw na ang nakuhang drone mula sa US oceanographic vessel ay nasa teritoryo ng Pilipinas kaya naman marapat lamang na hingan ng paliwanag ng Pilipinas ang kaal\u00adyadong US kung bakit mayroong ganitong uri ng surveillance sa economic zone ng Pilipinas.", "\u201cKailangan mag-file tayo ng diplomatic protest, ipinapakita natin na we are concerned and we have this resolve over our own exclusive economic zone. Hindi po natin hahayaan na may activities sa exclusive economic zone na hindi tayo nagsasalita. Every time may nangyayari diyan, karapatan natin iyan na laging pangalagaan ang sovereignty at teritorya\u201d paliwanag ni Alejano."], "category": "National", "title": ["Diplomatic protest vs US, China"]},
{"content": ["Isa ang patay habang dalawa ang sugatan sa salpukan ng kotse at motorsiklo sa kahabaan ng Ramon Diok\u00adno Highway, Brgy. Payapa Ilaya sa bayan ng Lemery, Batangas, dakong alas-singko ng hapon kamakalawa.", "Sa nakalap na ulat ng Abante sa Lemery Municipal Police Station, nabatid na sinalpok ng Toyota Vios (ZAP 385) na minamaneho ng 65-anyos na si Romeo Corte y Casalme, ang nakasalubong nitong Kawasaki Barako (DA 73564) nang okupahin ng una ang linya ng huli.", "Bunsod nito\u2019y sugatan ang drayber ng motorsiklong si Jaycin Coro y Mendoza, 26-anyos\u00a0 at ang angkas nito na si Renato Barredo, 40-anyos habang dead-on-arrival naman sa ospital ang isa pang angkas na si Maribel Mendoza, 34-anyos.", "Arestado ang drayber ng pulang Toyota Vios at nahaharap sa kasong Reckless Imprudence resulting to Physical Injuries and Homicide."], "category": "National", "title": ["Kotse vs motorsiklo: 1 patay, 2 sugatan"]},
{"content": ["Umagang-umaga pa lamang ay marami nang mga mananakay ang naperwisyo at nainis matapos tatlong ulit na dumanas ng aberya ang biyahe ng Metro Rail Transit (MRT-3) nitong Lunes ng umaga.", "Batay sa abiso sa Twitter, sinabi ng MRT-3, u\u00adnang nagkaaberya ang isa sa kanilang mga tren dakong alas-6:41 ng umaga sa bahagi ng Ortigas station southbound bunsod ng technical problem.", "Kaagad namang naibalik sa normal ang serbisyo ng tren dakong alas-6:44 ng umaga matapos na maisakay sa kasunod na tren ang mga naapektuhang pasahero.", "Samantala, alas-10:22 naman ng umaga nang huminto ang isa pang tren ng MRT sa pagitan ng Buendia at Guadalupe station northbound dahil sa panibagong technical problem.", "Tumagal ng anim na minuto bago madala sa Guadalupe station ang humintong tren at saka lamang napababa ang mga pasahero.", "Pagsapit naman ng alas-10:31 ng umaga ay muling napilitang magbaba ng mga pasahero ang isa pang tren nito sa Guadalupe station dahil sa panibagong technical problem ngunit makalipas ang dalawang minuto ay naibalik din sa normal ang operasyon.", "Dahil sa sunud-sunod na aberya humingi naman ng paumanhin ang pamunuan ng MRT-3 sa mga pasahero hinggil sa pagkakasira ng kanilang mga tren."], "category": "National", "title": ["MRT naka-3 tirik"]},
{"content": ["Hawak na ng N\u00adatio\u00adnal Bureau of Investigation (NBI) ang mga dokumento ng mga bank a\u00adccount mula sa A\u00adnti Money\u2002Laundering Council (AMLC) kaugnay ng isinasagawang imbestigasyon sa kalakaran ng iligal na droga sa New Bilibid Prison (NBP).", "Sinabi ni Justice Sec. Vitaliano\u2002Aguirre\u2002na noong Huwebes natanggap ng NBI ang mga dokumento. Nakarating naman ito sa kanyang tanggapan noon lamang Biyernes ng gabi kaya hindi pa siya nagkakaroon ng pagkakataon na mapag-aralan ang dokumento.", "Gayunman, sa statement of account pa lang umano ng mga hinihinalang sangkot sa Bilibid Drug Trade kasama na umano ang kay Senador Leila de Lima sa ibi\u00adnigay ng AMLC.", "Laman umano ng mga nasabing dokumento ang transaksyon kabilang na ang pumasok na pera sa mga bank account.", "Pero ang \u2018analysis\u2019 na naglalaman kung saang bank account galing ang mga deposito ay hindi pa kasama sa mga ibinibi\u00adgay ng AMLC."], "category": "National", "title": ["Bank accounts sa Bilibid drug web, nasa NBI na"]},
{"content": ["Niyanig ng malakas na lindol ang bansang Brazil at Peru na naitala sa magnitude 6.4 at 6.1, ayon sa US Geological Survey.", "Sa ulat, natukoy ang sentro ng lindol sa Brazil sa layong 201 kilometro timog ng Tarauaca at may lalim na 619.4 kilometro.", "Wala namang iniulat na nasawi o nasaktan sa nasabing paglindol.", "Samantala, naitala naman ang lindol sa bansang Peru sa lakas na magnitude 6.1.", "Natukoy ng Geophysical Institute of Peru ang sentro ng lindol sa layong 100 kilometro Timog-Silangan ng bayan ng Esperanza na may lalim na 550 kilometro.", "Inaalam pa ng civil defense authorities kung may nasugatan o nasirang mga gusali sa nasabing paglindol."], "category": "National", "title": ["Brazil, Peru inuga ng lindol"]},
{"content": ["Dahil\u2002sa\u2002kawalang aksyon sa inihaing P1.6B insurance claims, kinasuhan sa Office of the Ombudsman ng kasong graft at administratibo si dating Insurance Commissioner at ngayon ay Social Security System President Emmanuel Dooc.", "Sa 16 pahinang rekla\u00admong inihain ni Steel Corporation of the Philippines President Abeto Uy at ng Volunteers Against Crime and Corruption (VACC), iginiit nitong nilabag ni Dooc ang Section 3(e) ng Anti-Graft and Corrupt Practices Act dahil sa hindi nito pag-aksyon sa kanilang insurance claim na\u2002malinaw\u2002umanong pagpapabaya sa kanyang tungkulin bilang pinakamataas na opisyal ng Insurance Commission.", "Ayon kay Uy, ang kanilang insurance case ay nag-ugat matapos masunog ang kanilang planta\u2002sa\u2002Batangas\u2002noong 2008, Oktubre 2009 umano nang una nilang ihain ang insurance claims laban sa kanilang insurers at 2015 nang mag-isyu ang\u2002komisyon\u2002na\u2002ang kanilang kaso ay submitted for resolution na ngunit hindi ito inaksyunan ng tanggapan ni Dooc hanggang sa lumagpas na ito sa itinatakdang panahon sa ilalim ng Rules of Procedure.", "\u201cIt is now doubtful if the Commission indeed is there to protect the insuring public, or in actuality protects the interests of the insurance companies,\u201d nakasaad sa reklamo.", "Dala\u2002ng\u2002kawalang aksyon ng IC ay iniak\u00adyat na umano ang kaso sa Court of Appeals (CA) para atasan ang IC na aksyunan ang insurance claims ng Steel Corp, ang nasabing petisyon ay nakabinbin pa sa appellate court.", "Sinabi naman ni Atty. Ferdinand Topacio, l\u00adegal counsel\u2002ng\u2002VACC\u2002na umaasa silang hindi batayan\u2002ni\u2002Pangulong R\u00adodrigo Duterte ang pagiging graduate ng San Beda para italaga sa posisyon\u2002gaya\u2002ng\u2002kay Dooc. Aniya, malinaw sa kanilang ini\u00adhaing kaso sa Ombudsman na pinoprotektahan ni Dooc ang mga insurance companies sa halip na ang interes ng mga kumpanya."], "category": "National", "title": ["GRAFT VS SSS PREXY"]},
{"content": ["Nagsagawa\u2002ng\u2002im\u00adbestigasyon ang Aircraft Accident\u2002Investigation and Inquiry Board (AAIIB) ng Civil Aviation Authority of the Philippines\u00a0 (CAAP) tungkol sa napaulat na pagkamatay ng isang First Officer (FO) na naganap noong Sabado, December 17, 2016 sa Cebu Mactan Internatio\u00adnal Airport (CMIA) na lulan ng Cebu Pacific flight 5J548 at galing ng Singapore patungong Cebu.", "Base\u2002sa\u2002panguna\u00adhing ulat na natanggap ng CAAP, ang Cebu Pacific 5J548\u2002Singapore-Cebu ay lumapag na matiwasay sa CMIA dakong alas-nuwebe ng umaga makaraang mapansin ng pilot in-command\u00a0 na si FO Margarito Auza Austria Jr., ay hindi na gumagalaw kaya napilitan itong tumawag ng medical assistance sa control tower.", "Kaagad\u2002nagdispatsa ng CAAP\u2019s AAIIB investigators\u2002sa\u2002pangu\u00adnguna ni Harry Paradero at Rodrick Briones kahapon sa Cebu para ma\u00adngalap ng impormasyon at madetermina ang sanhi ng insidente.", "Ang\u2002Cebu\u2002International Airport Authority [CIAA] ay kaagad na ina\u00adsistehan ang CEB at ang FO ay isinugod sa Mactan Doctors Hospital para sa medical assistance kung saan idineklara itong dead on arrival."], "category": "National", "title": ["Pagkamatay ng CAAP officer, kwestiyunable"]},
{"content": [" \u2014 Inako ng teroristang Islamic State group na ito ang responsable sa pagpapasabog sa Aden City sa bansang Yemen na ikinasawi ng 49 na mga sundalo at ikinasugat ng nasa 60 na iba pa.", "Ayon sa ulat, magkakasama ang mga sundalo sa may al-Sawlaban military base sa Khor Maksar district ng Aden para kumuha ng kanilang sahod nang umatake ang isang suicide bomber.", "Magugunitang noong nakaraang linggo ay mayroon ding isa pang insidente ng suicide bombing ang naganap sa naturang lugar kung saan pinasabog ng isang miyembro ng Islamic State group ang kaniyang sarili, na ikinasawi rin ng 50 sundalo.", "Sa video post ng Islamic State sa kanilang Amaq news agency, tinukoy ng grupo ang kanilang miyembro na si Abu Hashem al-Radfani na nag-detonate ng kanyang explosive belt sa gitna ng kumpulan ng mga sundalo.", "Ipinakita rin nito ang mga litrato ng pag-atake, kabilang na ang isang litrato kung saan makikita ang lalaking nakasuot ng puting vest habang nakatayo sa tabi ng isang bandera ng Islamic State.", "Ayon sa jihadist group, pumalo sa 70 ang nasawi sa kanilang pag-atake."], "category": "National", "title": ["IS: Pasabog sa Yemen, kami \u2018yan!"]},
{"content": ["Makalipas ang isang linggo, muling nagpatupad ng pagtaas sa presyo ng mga produktong petrolyo ang mga kumpanya ng langis sa bansa na epektibo kaninang hatinggabi (Disyembre 20).", "Pinangunahan kahapon ng Flying V, Phoenix Petroleum at Pilipinas Shell ang pagtaas ng 40\u00a2 kada litro sa gasolina, 65\u00a2 sa kerosene at 70\u00a2 naman sa diesel na epektibo ng alas-12:01 ng hatinggabi.", "Sumunod namang nag-anunsyo ang kumpanyang PTT ng katulad ding halaga ng increase, epektibo kaninang alas-sais ng umaga."], "category": "National", "title": ["Oil hike inalagwa na nga"]},
{"content": ["Tinangay habang nangangaroling ang isang 8-anyos na lalaki noong nakalipas na Sabado sa Sampaloc, Maynila.", "Blangko pa ang pulisya sa kinaroroonan ng biktimang si John Ren Manzano ng Algeciras St., sa Brgy, 450 Zone 45 sa Sampaloc, Maynila.", "Ayon kay Aileen Cansino, ina ng biktima, alas-6:35 ng gabi nitong nakaraang Sabado nang mawalang parang bula ang biktima habang mag-isa umanong na\u00adngangaroling sa mga bahay-bahay malapit lamang sa kanilang lugar.", "Isa sa kanyang kapitbahay na nangangaroling din ang nagsabing akay-akay ito ng hindi nila kilalang babae habang papalayo sa kanilang lugar.", "Nagtungo naman sa tanggapan ng Manila Police District-Children and Women Protection Unit sa MPD-Headquarters kahapon si Cansino para i-report ang pagkawala ng kanyang anak."], "category": "National", "title": ["Nangaroling na 8-anyos, dinukot"]},
{"content": ["Inanunsiyo\u2002kahapon\u2002ng\u2002Manila\u2002Electric Company (Meralco) at ng Department of E\u00adnergy (DOE) ang pansa\u00admantalang\u2002pagsasara\u2002ng Malampaya\u2002natural\u2002gas facility sa susunod na buwan (Enero) na magreresulta\u2002sa\u2002pagkawala\u2002ng may 700 megawatt na suplay ng kuryente sa bansa.", "Ayon kay Joe Zaldarriaga,\u2002tagapagsalita\u2002ng Meralco,\u2002ang\u2002pagsasara ng Malampaya ay dahil sa\u2002isasagawang\u2002maintenance sa kanilang mga pasilidad.", "Sinabi ni Zaldarriaga na magsisimula umano\u2002ang\u2002maintenance shutdown\u2002sa\u2002Enero\u200228 at magtatagal hanggang Pebrero 16, 2017.", "Tiniyak\u2002naman\u2002ng Meralco at ng DOE na walang dapat na ikabahala ang kanilang mga consumer sa posibleng pagtaas ng singil sa kuryente bunsod ng naturang shutdown dahil ngayon pa lamang ay pinaghahandaan na umano nila ito upang maiwasan ang pagtaas ng electricity rate.", "Maaari rin umanong kuhanin nila ang suplay ng kanilang kuryente sa wholesale electricity spot market o WESM."], "category": "National", "title": ["Malampaya isasara"]},
{"content": ["Lalong titindi ang trapik dahil sinuspinde ng Metropolitan Manila Development Authority (MMDA) at Inter-Agency Council on Traffic (IACT) ang Unified Vehicular Vo\u00adlume Reduction Program (UVVRP) o Number Coding Scheme sa mga pa\u00adngunahing lansangan ng Metro Manila simula Disyembre 23 (bagama\u2019t hindi ito holiday).", "Sa abiso kahapon ng MMDA, suspendido ang pagpapatupad ng UVVRP o Number Coding para sa mga pribadong behikulo sa mga pangunahing lansangan ng Metro Manila ng Disyembre 23, 26 (special non-working holiday), 29, 30 (Rizal day), at Enero 2 (special non-working holiday).", "Awtomatiko namang suspendido ang pagpapatupad ng Number Coding kapag holiday at walang coding kapag Sabado at Linggo."], "category": "National", "title": ["Christmas traffic pa more! Lahat ng holiday, walang coding"]},
{"content": ["May pamaskong \u2018cash\u2019 si Pangulong Rodrigo Duterte sa mga opisyal ng Philippine National Police (PNP) na nasa \u2018key positions\u2019.", "Pero hindi pare-pareho ang halagang matatanggap dahil depende umano sa ranggo ang \u2018cash gift\u2019 sa kanila ng Pangulo.", "Ito ang inihayag ni PNP chief Director General Ronald \u2018Bato\u2019 dela Rosa sa Christmas program ng PNP sa National Headquarters sa\u00a0 Camp Crame na mula P50,000 hanggang P400,000 ang tatanggapin depende sa ranggo.", "Ani Dela Rosa, ang mga hepe ng iba\u2019t ibang tanggapan ng PNP na below star rank, ay tatanggap din ng P50,000 pamasko mula sa Pangulo.", "Sa kanyang Christmas message, sinabi ni Dela Rosa na ang kanyang Christmas wish ay ipagdasal sana ng mamamayan ang PNP para sa lahat ng namatay sa war on drugs.", "Sinabi ni Dela Rosa na ito ay hindi pag-amin na kasalanan ng pulis ang pagkamatay ng mga ito, gayunpaman nakalulungkot aniya na may mga namamatay sa giyera kontra droga."], "category": "National", "title": ["Cash gift sa pulis, depende sa ranggo"]},
{"content": ["Para kay Pangulong Rodrigo Duterte, si world champion at Sen. Manny Pacquiao na ang susunod na pangulo ng bansa.", "Sinabi ito ni Pangulong Duterte sa 38th birthday celebration ni Pacquiao sa General Santos City.", "\u201cI ask permission from president-to-be Manny Pacquiao. Ako nagbitiw na ako ng salita\u2026 klaro na iyan,\u201d pahayag ng Pangulo.", "Nauna rito, sinabihan ng Pangulo ang Pambansang Kamao na huwag magbabago ng ugali.", "\u201cSundan mo lang linya mo, at ganun lang ang ugali mo.. \u2018yang style mo, stay humble, mababa ka lang,\u201d anang Pangulo.", "Ito ang pangalawang pagkakataon na inendorso ni Pangulong Duterte si Pacquiao. Ang una ay nang mag-courtesy call sa Malaca\u00f1ang ang boxing icon matapos manalo kay Jessie Vargas sa Las Vegas, Nevada noong Nobyembre 6 at hablutin ang WBO welterweight belt.", "Ayon naman kay Pacquiao, masyado pang maaga para pag-usapan ang 2022 presidential elections.", "Pero ayon kay political analyst Ramon Casiple, hindi rin dapat ikatuwa nang 100% ng kampo ni Pacquiao ang napakaagang paglantad sa \u2018presidential ambition\u2019 nito dahil maaari niyang sapitin ang mapait na kapalaran ni dating Vice President Jejomar Binay.", "Kung mayroon umanong bentahe ay mayroon ding disadvantage ang napakaagang pronouncement na ito ni Pangulong Duterte para sa boksingerong senador.", "Ang bentahe ng endorsement ng Pangulo, maagang papasok ang campaign fund sa bilyonaryong si Pacquiao at maaga rin itong maikakampanya ng Pangulo.", "\u201cAng disadvantage: mapaghahandaan ng kalaban at maagang atake sa iyo,\u201d ani Casiple."], "category": "National", "title": ["Pacquiao tinawag ni PDU30 na \u201cnext president\u201d"]},
{"content": ["Ipinaliwanag kahapon si Vice President Leni Robredo kung bakit \u2018patience\u2019 ang Christmas wish niya para kay Pa\u00adngulong Rodrigo Duterte.", "Ayon kay Robredo, ang mas mahabang pasensya ang kailangan sa ngayon ni Pangulong Duterte sa harap na rin ng iba\u2019t ibang mga opinyon sa ilang usapin na kinahaharap ng bansa.", "Nilinaw ng Pangalawang Pangulo na umaasa siyang ang pagpuna ay ituring din ni Pa\u00adngulong Duterte na hindi ibig sabihin ay inaaway siya, bagkus ay pagpuna na ang pagnanais ay bigyan din ng sapat na atensyon ang mga bagay na kailangan ng atensyon."], "category": "National", "title": ["Bakit \u2018patience\u2019?"]},
{"content": ["May nakalaang P8 bil\u00adyong pondo ang gobyerno para sa libreng matrikula ng mga mag-aaral sa mga state universities and colleges (SUCs) sa bansa. Ang kulang lang ay isang batas para maging taunan na ang paglalaan ng ganitong pondo para sa mga Iskolar ng Bayan.", "Ang P8 bilyong pondo sa libreng tuition fee sa SUCs ay pork barrel fund sana ng walong kongresista sa Autonomous Region in Muslim Mindanao (ARMM) subalit hinarang ito ni Sen. Panfilo Lacson.", "Agad ding inilipat ni Senate minority leader Ralph Recto sa Commission on Higher Education (CHED) ang P8 bilyon upang magsilbing pondo sa free tuition fees ng mga estudyante sa SUCs.", "\u201cMalaking bagay po ang dagdag na budget na ito but hopefully, by next year, we can do the accompanying law na maglalaan ng regular na pondo para rito bawat taon,\u201d giit naman ni Sen. Bam Aquino."], "category": "National", "title": ["Free matrikula sa SUCs, may budget pero walang batas"]},
{"content": ["Malabo nang matanggap ng mga public school teachers ang kanilang Performance-Based Bonus (PBB) ngayong taon.", "Ito ay base umano sa sagot ng Department of Education (DepEd) sa pakikipag-dayalogo ng grupong Teachers\u2019 Dignity Coalition (TDC) kay Sec. Leonor Briones.", "Ayon kay Benjo Basas, national chairman ng TDC, bagama\u2019t hindi pa sila bumibitaw sa panawagang ibigay ang kanilang PBB, tila nagsisimula nang maghigpit ng sinturon ang mga guro dahil mauuwi sa thank you o \u2018t.y.\u2019 ang kanilang inaasahang bonus.", "Oktubre pa kinakalampag ng TDC ang DepEd, pero hindi umano tinatablan ang kalihim.", "Batay sa guidelines ng DepEd, dapat naibigay na ang PBB sa mga guro noong Oktubre.", "Humirit umano si Briones na ibibigay ang PBB pagsapit ng Nobyembre, pero hindi pa rin ito naibibigay.", "Nakipag-dialogo uli ang TDC kay Briones noong Nobyembre 29, pero wala na umanong maibigay na definite na petsa kung kalian maibibigay ang kanilang bonus.", "Ang matatanggap na PBB ng mga guro ay naglalaro sa P5,000 hanggang P35,000, depende sa kanilang performance at laki ng buwanang suweldo.", "\u201cKagalang-galang na kalihim, magpa-Pasko na ngayong linggo. Anyare na sa bonus namen? Nganga na naman,\u201d giit ni Basas."], "category": "National", "title": ["BONUS NG TITSER, T.Y. NA!"]},
{"content": ["Naudlot ang masaya sanang Christmas party sa VF Gre\u00f1o Memorial High School sa Tacurong City, Sultan Kudarat matapos ang pagkamatay ng isang estudyante na nakuryente.", "Kinilala ang namatay na si Rene Banda, senior high student at residente ng Brgy. Buenaflor, Tacurong City, na nakuryente habang ikinaka\u00adbit ang Christmas lights sa kanilang paaralan.", "Kritikal naman ang kanyang kaibigan na si Lauriano Barroquillo na residente ng Brgy. Gre\u00f1o sa naturang lungsod na nadamay sa insidente.", "Napag-alaman\u2002na\u2002nag-aayos\u2002ng Christmas lights ang nasabing mag-aaral nang makuryente ito na nakita ni Barroquillo at sinubukang tulungan ang kanyang kaibigan ngunit nakur\u00adyente rin ito.", "Napagdesisyunan\u2002naman\u2002ng\u2002pamunuan ng paaralan na huwag na lamang ituloy ang Christmas party ng mga estudyante bilang simpatiya sa pamilya ng estudyanteng nasawi."], "category": "National", "title": ["Nakuryente sa Christmas light"]},
{"content": ["Magiging libre na ang pagpapa-ospital ng mga mahihirap na Filipino sa papasok na taong 2017.", "Ito ang inihayag ni Health Secretary Paulyn Jean Ubial sa kanyang pagbisita sa Integrated Provincial Hospital Office (IPHO) sa Maguindanao nitong Sabado.", "Ayon kay Ubial, pinaglaanan na ng pondo ng Department of Budget and Management (DBM) ang hospital needs ng mga mahihirap na kababayan para hindi na nila problemahin ang gastusin tuwing magkakasakit.", "Bukod pa rito, maayos na rin aniya ang financial standing ng Department of Health (DOH) matapos na bayaran ng budget department noong Nobyembre ang P32 bilyong atraso ng PhilHealth mula sa P42 bilyong deficit nito.", "Ang kinakailangan lamang umano ay patunayan nilang sila ay mga Pinoy at awtomatiko na silang masasakop ng mga benepisyong pangkalusugan, mayroon mang PhilHealth card o wala.", "Nalaman na bukod sa libreng pagpapa-ospital, binanggit rin naman ni Ubial na maging gamot ay hindi na kinakailangan pang bilhin sa mga government pharmacies dahil libre na itong makukuha ng mga mahihirap na pamilya sa ilalim ng programang pangkalusugan ng Duterte administration."], "category": "National", "title": ["Mga pobre libre na sa ospital \u2014 DOH off\u2019l"]},
{"content": ["Nasa kritikal na kondisyon ang isang Filipino-Chinese businessman na tumakbo rin sa pagka-alkalde ng bayan nitong nakaraang May 2016 election\u2002matapos\u2002na\u2002barilin ito sa ulo ng riding-in-tandem na nakasuot ng bonnet habang nagmamaneho ng kanyang sasakyan kahapon ng umaga sa Virac, Catanduanes.", "Kasalukuyang inoob\u00adserbahan sa Eastern Bicom Medical\u2002Center\u2002(EBMC) ang biktimang nakilalang si\u2002Larry\u2002Que,\u200254,\u2002nego\u00adsyante\u2002at\u2002residente\u2002ng Brgy. Cavini\u00adtan ng nabatid na ba\u00adyan, ito ay nagtamo ng isang tama ng bala sa sentido na tumagos sa pa\u00adnga nito.", "Sa inisyal na imbestigasyon\u2002ng\u2002pulisya,\u2002dakong\u2002alas-9:30\u2002ng\u2002umaga\u2002habang lulan ng kanyang\u2002kot\u00adse\u2002ang\u2002biktima at pagdating sa parte ng Brgy. San Isidro partikular sa harapan ng LTO District Office ay isang motorsiklo ang tumabi sa sasakyan ng biktima lulan ang dalawang naka-bonnet na sakay nito at malapitang binaril sa ulo ang negosyante.", "Matapos\u2002ang\u2002pamamaril ay mabilis na nagsitakas ang mga suspek habang nakuha namang isugod sa nabanggit na ospital ang biktima."], "category": "National", "title": ["Tumakbong alkalde, kritikal sa ambush"]},
{"content": ["Nahaharap ngayon sa kasong indiscriminate firing ang isang miyembro ng Eastern Police District (EPD) matapos paputukin nang walang habas ang kanyang baril kahapon ng madaling-araw sa Tondo, Maynila.", "Ayon sa reklamo ni Anthony Tan, 25, encoder at taga-1120 La Torre St. Tondo, Maynila sa Manila Police District-Police Station 2, nakilala umano niya ang suspek na si PO1 Ronel Pantig, nakatalaga sa Pasig City Police Station at taga-1376 Rivera St. Tondo, Maynila.", "Naganap umano ang insidente dakong ala-1:52 ng madaling-araw sa may panulukan ng A. Rivera at La Torre St., Tondo. Narekober naman sa pinangyarihan ng insidente ang pitong pirasong basyo ng 9mm na baril.", "Sa record ng CCTV, dumating umano sa lugar ang pulis na nakasakay sa motorsiklo kasama ang kanyang girlfriend kasunod noon ay binunot nito ang kanyang baril, nagpaputok ng sunud-sunod at saka umalis.", "Ayon sa reklamo ni Anthony, tinamaan umano ng ligaw na bala ang kanyang kuwarto na nasa ika-2 palapag at katabi ng bahay ng suspek.", "Ini-refer naman ng MPD-PS 2 sa MPD-Gene\u00adral Assignment and Investigation Section ang pagsasampa ng reklamo laban sa suspek."], "category": "National", "title": ["Pumutok na Pasig cop, inasunto"]},
{"content": ["Tatlong pari ang napatunayang sangkot sa pang-aabuso sa mga menor-de-edad sa bansang El Salvador.", "Ayon sa Vatican, guilty ang inihatol ng Vatican ecclesiastical trial at sinuspendi ang pagiging pari ng mga akusado.", "Sinabi ni Archbishop Jose Luis Escobar ng San Salvador na pinaalis sa kanilang posisyon ang mga akusadong sina Francisco Galvez, Antonio Molina at Jesus Delgado, ang biographer at dating secretary ng pinaslang na si Archbishop Oscar Arnulfo Romero, matapos ang criminal trial na ginawa sa Vatican kung saan napatunayan na responsable ang mga ito sa kasong pang-aabusong seksuwal na nangyari sa pagitan noong 1980 at 2000."], "category": "National", "title": ["3 pari sibak sa sex case"]},
{"content": ["Inabsuwelto ng Office of the Ombudsman sa kasong administratibo si Senior Deputy State Prosecutor Severino H. Ga\u00f1a, Jr. ng Department of Justice (DOJ) na isinampa ng isang litigant noong 2012.", "Base sa 7-pahinang desisyon na sinulat ni Graft Investigation\u2002&\u2002Prosecution Officer II Fatima Kristine J. Franco-Ilao at inaprubahan ni Ombudsman Conchita Carpio Morales, ibinasura ng anti-graft office ang reklamong grave misconduct at conduct prejudicial to the best interest of the service ng isang Nuriza Jr. G. Abeja laban kay Ga\u00f1a.", "Nabatid na si dating Justice Secretary at nga\u00adyon ay Senador Leila De Lima ang nanggipit mismo kay Ga\u00f1a sa pamamagitan ng pagsasampa ng kaso ang pagsuspendi sa kanya sa puwesto sa kabila ng kawalan ng ebidensiya.", "\u201cThis Office finds no substantial\u2002evidence\u2002to demonstrate respondent\u2019s use or misuse of authority, or transgression of some established rule of law nor a showing that respondent\u2019s actions in the context they were made tarnished the image and integrity of his public service,\u201d saad sa pasya ng Ombudsman.", "Ang kaso laban kay Ga\u00f1a ay nag-ugat sa administrative\u2002complaint ni Abeja na may kasong adultery sa Prosecutor\u2019s Office ng Makati City.", "Sa desisyon ng Ombudsman\u2002na\u2002may\u2002petsang November 25, 2016, binigyang bigat ni Ombudsman\u2002Morales\u2002ang pahayag ni Ga\u00f1a na wala siyang kinalaman sa mga transaksyon\u2002nina\u2002Abeja at isang Mutya Santiago-Tobes."], "category": "National", "title": ["DOJ off\u2019l, abswelto sa Ombudsman"]},
{"content": ["\u2002\u2014 Labingwalong\u2002kilo\u2002ng high\u2002grade\u2002cocaine\u2002na nagkakahalaga\u2002ng\u2002P90 milyon ang nalambat ng dalawang mangingisda sa karagatan sakop ng Brgy. Sogod sa bayan ng Tiwi, Albay ayon sa opisyal ng PNP Bicol kahapon.", "Sa isinagawang press conference\u2002kamakalawa ng gabi sa Police Regional Office (PRO) 5, sinabi ng\u2002Bicol\u2002PNP\u2002Regional Director chief Supt. Melvin Buenafe, 18 bricks na cocaine na nasa isang kilo kada brick at may hala\u00adgang P5 kada isa ang nakuha ng dalawang mangi\u00adngisda na nakilalang sina\u2002Manuel\u2002Comota\u2002at Razel\u2002Bragais\u2002dakong alas-10:30 ng umaga.", "Nang makita ng mga mangingisda\u2002na\u2002pulbos ang laman ng mga kahon ay agad nila itong ipinagbigay alam sa pulisya na agad siniyasat at positibong high grade cocaine ang mga nasabing droga.", "Sinabi pa ni Buenafe na\u2002ang\u2002mga\u2002nasabing bricks\u2002ng\u2002cocaine\u2002ay naka\u00adbalot sa fish net at posibleng nakalas ang mga ito sa pagkakatali dahilan upang anurin ito ng mala\u00adkas na alon at magluta\u00adngan sa dagat kung saan ito\u2002nakita\u2002ng\u2002dalawang mangingisda.", "Hindi\u2002rin\u2002inaalis\u2002ng kapulisan na posibleng sa dagat na ang ginagawang transaksyon ng mga iligal na droga ng mga drug lords dahil sa pinaigting na kampanya ng pamahalaan laban sa pagsugpo ng droga sa bansa.", "Matatandaan noong taong 2009 ay kaparehong mga\u2002naka-bricks\u2002na\u2002cocaine\u2002rin\u2002ang\u2002natagpuan ng\u2002mga\u2002mangingisda\u2002sa karagatan ng Samar kaya inaalam pa kung iisa lang ang grupong gumawa nito.", "Sa ngayon ay patuloy ang ginagawang imbestigasyon ng pulisya upang mabatid kung saan nagmula ang mga nakuhang cocaine habang dinala naman sa PNP crime laboratory ang mga nakumpiskang iligal an droga."], "category": "National", "title": ["P90M cocaine huli sa Albay"]},
{"content": ["Patay ang lahat ng pasahero at crew ng isang Indonesian military plane makaraang bumagsak ito sa isang bundok sa bansang Indonesia.", "Ayon sa ulat, posibleng dahil sa masamang panahon kung kaya\u2019t bumagsak ang Indonesian military Hercules C-130 transport plane sakay ang 10 pasahero at tatlong piloto.", "Sinasabing may dalang 12 toneladang pagkain at semento ang nasabing eroplano na lumipad mula sa Timika patungo sa bulubunduking lugar ng Wamena kung saan ilang minuto matapos nitong lumipad ay naiulat na bumagsak ito.", "Binanggit ni deputy air force chief of staff Hadiyan Sumintaatmadja na hindi pa tukoy kung bumangga ang eroplano sa bundok.", "Ang Hercules C-130 transport plane ay binili ng Indonesian military mula sa Australia noong 1980s.", "Ito ang ikatlong pagkakataon na may bumagsak na eroplano sa Indonesia sa loob lamang ng isang buwan."], "category": "National", "title": []},
{"content": ["Dahil\u2002sa\u2002lawak\u2002ng pinsala sa mga pana\u00adnim bunsod ng pamemeste ng mga daga at black bug, isinailalim na sa state of cala\u00admity\u2002ang\u2002bayan ng K\u00adabacan, sa North Cotabato.", "Napag-alaman na siyam na b\u00adarangay sa\u2002naturang\u2002bayan\u2002ang apektado\u2002ng\u2002pamemeste kung saan umabot sa P11.4 milyon ang danyos sa agricultural crops sa 500 ektaryang lupain.", "Bunsod nito, umabot na sa 491 na magsasaka ang nahihirapan sa ngayon kung paano sila makakabawi sa kanilang nasirang mga pananim."], "category": "National", "title": ["Daga, black bug nameste sa N. Cotabato"]},
{"content": [" \u2014 Umaasa si Mayor Arvin Salonga na madedesisyunan sa unang bahagi ng 2017 ang ihinaing kaso kontra sa dating alkalde ng bayang ito, kasama ang 11 iba pa, may kaugnayan sa maanomalyang pagawing bayan na nagkakahalaga ng P140 milyon.", "Kasama sa kinasuhan ng plunder, 3 counts ng malversation at pitong counts ng paglabag sa Republic Act 3019 o Anti-Graft and Corrupt Practices Act ay sina dating Mayor Antonino Lustre, dating bids and awards committee chairman Renato Bustamante; BAC members Julito Galang, Daisy Pili, Mercy Reyes at Constancia Salonga; Engineers Eloy Castillo, Michael Galang at Roberto Odulio; civilians Julito Semacio at kabiyak na si Maritta Semacio at si Pedro Perez ng private firm Papisss Inc.", "Nag-ugat ang kaso sa reklamong ihinain sa Office of the Deputy Ombudsman for Luzon ni Mayor Salonga, na tumalo at lumamang lamang kay Lustre noong May elections ng 200 boto."], "category": "National", "title": ["Desisyon N. Ecija scam inaasahan"]},
{"content": ["Ligtas na mula sa kapahamakan ang may 23 pasahero ng apat na pumpboat na hinambalos ng malalaking alon sa karagatan na sakop ng Misamis Oriental.", "Base sa inisyal na ulat ng PCG (Philippine Cost Guard), mula sa bayan ng Villanueva sa Misamis Oriental ang apat na pumpboat na kinalululanan ng 23 pasahero ay patungo sana sa Dumaguete City na sinalpok ng malaking alon dahilan para tumagilid ito at mahulog ang ilang sakay noong Biyernes.", "Ayon\u2002kay\u2002Mary Ann Solares ng PCG sa Northern Mindanao, kaagad namang nakares\u00adponde ang mga tauhan ng PCG kaya nailigtas ang mga pasahero na napadpad sa mga bayan ng Laguindingan at Libertad sa Misamis Oriental.", "\u201cWe then received the report that the two remaining boats \u00adlanded in Siquijor sa Central \u00adVisayas,\u201d pahayag ni Solares."], "category": "National", "title": ["Pumpboat inalon, 23 naisalba"]},
{"content": ["Magkasunod na nilindol kahapon ang probinsya ng Pangasinan at Leyte.", "Sa earthquake bulletin ng Philippine Institute of Volcanology and Seismology (PHIVOLCS), unang tinamaan ng magnitude 2.5 na lindol ang silangan ng Albuera, Leyte bandang alas-3:30 ng madaling-araw.", "Sinundan naman ito ng pagtama ng magnitude 3.5 na lindol sa kanlurang bahagi ng Agno, Pangasinan bandang alas-3:43 ng madaling-araw.", "Ayon sa Phivolcs, bagama\u2019t hindi kalakasan ang tumamang lindol sa dalawang lugar, naramdaman ito ng mga residente dahil isang kilometro lamang ang babaw ng pagyanig.", "Gayunpaman, hindi umano ito mapaminsalang lindol kaya\u2019t walang inasahang casualty o nasirang ari-arian."], "category": "National", "title": ["Pangasinan at Leyte niyanig"]},
{"content": ["Aabot sa P3B kada araw ang nawawalang kita ng bansa dahil sa traffic kaya naman isinusulong ni\u00a0Subic Bay Metropolitan Authority (SBMA) Chairman Martin Dino na buhayin at palakasin ang Subic Clark sa pamamagitan ng pagpapatayo ng 100km coastal highway simula\u00a0Subic Bay patungo sa Port of Manila.", "Ayon kay Dino kung maraming tanggapan ang maililipat sa Subic ay madi-decongest ang Metro Manila.", "\u201cThe most viable and doable solution to the traffic congestion lies\u00a0outside the metropolis,\u201d pahayag ni Dino. Aniya, bagama\u2019t gugugol ang pamahalaan ng P100B sa nasabing proyekto ay malaking kaginhawaan naman ito sa lahat at agad na mababawi ang nawawalang revenue kung masosolusyunan ang traffic.", "\u201cConstruction of this project will be completed in 48 months and the project\u2019s indicative cost is the equivalent of only 34 days of cumulative business losses resulting from Manila\u2019s traffic\u00a0congestion.\u201d giit pa ni Dino.", "Ang pagpapatayo ng coastal highway patungong SBMA ay suportado ni Transportation\u00a0Secretary Art Tugade at nakatakda nilang iprisinta kay Pangulong Rodrigo Duterte na positibo rin silang aaprubahan dahil na rin sa bahagi ito ng kasunduan sa pagitan ng\u00a0Philippine-China Framework\u00a0of Cooperation.", "Sa oras na makumpleto ang proyekto sa Subic ay dito na ililipat ang\u00a0cargo transit kaya naman malaki ang kabawasan sa traffic dahil matatanggap na ang mga malalaking truck na bumibiyahe sa dalawang container terminal sa Port Area."], "category": "National", "title": ["Coastal highway mula Subic pa-Manila isinusulong"]},
{"content": ["Nasawi ang 14 na sundalo habang 56 naman ang nasugatan matapos na umatake ang suicide car bombing sa Turkey.", "Sa ulat ng Turkish Army, target sa naturang pambobomba ang isang bus lulan ang mga sundalo.", "Nabatid na wala pang umaakong responsibilidad sa naturang insidente pero sinisisi ni President Recep Tayyip Edrogan ang separist organization.", "\u201cThe form and targets of the acts reveal with clarity that the real aim of the separatist organization is to stand in the way of Turkey, trip it, make it focus its power and energy elsewhere,\u201d ayon kay Erdogan.", "Ayon naman kay Interior Minister Suleyman Soylu, natukoy ng mga Turkish authorities ang Kayseri attacker at mayroon na raw pitong katao silang hawak na may kaugnayan diumano sa nangyaring pag-atake.", "Una nang nagkaroon din ng pambobomba sa Turkey noong nakaraang linggo."], "category": "National", "title": ["Suicide car bombing sa Turkey 14 sundalo patay, 56 sugatan"]},
{"content": ["Humupa na ang baha sa ilang bahagi ng Samar. Ito ang nilinaw kahapon ni Northern Samar Provincial Capitol Information Officer Rey Echano, na nag-anunsyo na passable na ang ilang lansa\u00adngan sa tatlong probinsya ng Samar maliban lang sa ilang bayan na labis na naapektuhan ng baha.", "Matatandaan na base sa report ng Provincial Disaster Risk Reduction Managemenent-Northern Samar (PDRRMO-Northern Samar), uma\u00adbot sa 6,800 \u00adresidente ang\u2002mga\u2002inilikas\u2002sa \u00adnaturang lugar.", "Samantala, kinumpirma naman ng nasabing opisyal na nagpaabot na ng tulong ang \u00adgobyerno para sa mga pamilya na nananatili pa rin sa ilang evacuation center."], "category": "National", "title": ["Baha sa Samar, humupa na"]},
{"content": ["Iginiit ni Justice Secretary Vitaliano Aguirre II na hindi sa kanyang level ang \u2018command responsibility\u2019 sa nabuking na suhulan sa kabila na sa ilalim ng Department of Justice (DOJ) ang Bureau of Immigration (BI).", "Kaya\u2002hindi\u2002\u00adumano siya dapat sisihin sa \u00adpagkakasangkot ng dala\u00adwang Deputy Commissioners ng BI sa eskandalo ng nabuking na P50 milyong suhulan sa pagitan ng gaming tycoon na si Jack Lam.", "Sinabi\u2002ni\u2002Aguirre, hindi dapat sa kanya ibunton ang lahat ng sisi dahil may sariling commissioner na namumuno sa BI.", "Matatandaan na ini\u00adrekomenda ni Aguirre kay Pangulong Rodrigo Duterte ang pagsibak sa pwesto kina Immigration Deputy\u2002Commissioners Al Argosino at Michael Robles matapos masangkot sa bribery scandal dahil ang Pangulo raw ang may kapangyarihan dito.", "Sina Deputy Commissioner Michael Robles at Al \u00adArgosino ay\u2002boluntaryo\u2002namang nag-resign noong \u00adBiyernes ng gabi matapos maghain ng \u00adreklamo sa Office of the Ombudsman si retired police ge\u00adneral \u00adWally Sombero na umano\u2019y\u2002nag-abot\u2002ng P30 \u00admilyon bilang suhol kapalit ng pagpapalaya sa 600 sa 1,316 na Chinese \u00adnationals na nagtatrabaho sa Fontano Leisure Parks and \u00adCasino sa\u2002Clark,\u2002\u00adPampanga nang walang \u00adkaukulang mga\u2002dokumento."], "category": "National", "title": ["DOJ boss sa BI extortion: \u2018Di ko kargo \u2018yan!"]},
{"content": [" \u2014 Ikinabahala ng ilang opisyal sa Nueva Ecija ang plano ng Department of Health (DOH) na pamamahagi ng condom sa mga high school students dahil baka mag-backfire ito.", "Ayon kay Rep. Micaela Violago (2nd. Dist.-NE) may posibilidad na maantig ang kuryosidad ng mga mag-aaral at agarang subukan ang paggamit ng condom.", "\u201cIf you ask me, before you ever think of distributing condoms to students, you better educate them about sex. It\u2019s education first before distribution,\u201d wika ni Violago.", "Para kay City Councilor Jonjon Ilagan, mas mabuting ituro muna ang ukol sa sex education o ukol sa reproductive health bago bigyan ang mga ito ng birth control devices.", "\u201cPara kasing awkward na i-expose na sila sa mga sex devices na hindi pa natuturuan ng maayos,\u201d sabi ni Ilagan.", "Idinagdag pa ni Violago, miyembro ng House committee on health, na dapat na maghinay-hinay ang DOH at DepEd sa naturang balakin sa condom distribution."], "category": "National", "title": ["Libreng condom sa HS studes, ikinaalarma"]},
{"content": ["Dahil sa lawak ng interaksyon o pakikilahok ng netizens sa lahat ng isyu, hinimok ng Land Transportation Franchising and Regulatory Board (LTFRB) ang publiko na idaan sa social media sa pamamagitan ng Facebook at Twitter feed ang sumbong sa mga isnabero at mga pasaway na taxi drivers.", "Sa ilalim ng kampanyang \u2018Oplan Isnabero\u2019 ng LTFRB, mas mabilis na ang pagtanggap ng reklamo ng ahensya dahil sa #OplanIsnabero.", "Kapag magbibigay ng impormasyon o reklamo, gamitin lamang ang hashtag OplanIsnabero (#OplanIsnabero) para direktang mababasa ito ng social media administrator ng LTFRB na nakatutok buong-araw.", "Kailangan lang kumpletuhin ang impormasyon tulad ng plate number/body number ng taxi; pangalan ng taxi driver; inisyal na impormasyon ng complainant; lokasyon, oras at petsa ng pangyayari; at kung ano ang uri ng reklamo.", "Sa mga hindi naman teki o walang social media account, puwedeng iparating ang reklamo, opinyon o suhestiyon sa LTFRB 24/7 hotline na 1342 o 0917-550-1342 at 0998-550-1342.", " Nakipag-ugnayan din ang ahensya sa lahat ng mall operators sa Metro Manila para maglatag ng serbisyong tutugon sa pagtaas ng demand ng taxi services lalo na habang papalapit ang Kapaskuhan at Bagong Taon."], "category": "National", "title": ["Isnaberong cabbie, isumbong sa FB, Twitter"]},
{"content": ["Kinastigo ng isang senador si Pangulong Rodrigo Duterte sa pagsasantabi nito sa ruling ng Arbitral Tribunal ng United Nations (UN).", "Hindi nagustuhan ni Sen. Francis \u2018Kiko\u2019 Pangilinan ang sinabi ni Pangulong Duterte na wala siyang gagawin sa isinasagawang militarisasyon ng China sa pitong artificial island sa West Philippine Sea (WPS) dahil isinantabi niya muna ang ruling ng Tribunal.", "\u201cThe Tribunal in its decision recognized our rights as a nation over some 531,000 square kilometers of our exclusive economic zone and our extended continental shelf under UNCLOS. This area is larger than the entire land area of the country consisting of 300,000 square kilometers. This area of 531,000 square kilometers of maritime space includes fisheries, oil, gas and mineral resources found within the area exclusive to us Filipinos,\u201d diin ni Pangilinan.", "\u201cTo set aside the Tribunal\u2019s ruling does not redound to our interest as a nation. With due respect, such a pronouncement imperils the national interest in favor of China,\u201d giit pa nito.", "Kinalampag naman ni Sen. Sherwin Gatcha\u00adlian ang Department of Foreign Affairs (DFA) na liwanagin ang sinabi ng Pangulo na \u2018set aside\u2019 ang ruling ng Arbitral Tribunal dahil dito nakasalalay ang kinabukasan ng mga susunod na henerasyon ng mga Pilipino.", "\u201cThe Tribunal ruling is what gave the PH strong and unequivocal legitimacy over the WPS that is unquestionable. The ruling is will protect our country, our people, and our future generation\u201d ayon sa text message ni Gatchalian."], "category": "National", "title": ["Pro-PH na UN Tribunal ruling, ba\u2019t mo ba binabalewala?"]},
{"content": ["Nasawi ang isang 35-anyos\u2002na\u2002street sweeper matapos \u00adbarilin ng isang 82-anyos na negosyante na kanyang na\u2002bully\u2002kamakalawa ng hapon sa Sampaloc, Maynila.", "Kusang loob namang sumuko sa pulisya matapos tumawag sa \u2018117\u2019 ang suspek na si Domingo Jamero Jr., taga-973 Basilio\u2002St.\u2002\u00adSampaloc, Maynila. Habang isinugod naman sa Ospital ng Sampaloc ang biktimang si Marvin Pizarras, taga-976 Basilio St., \u00adSampaloc, Maynila.", "\u201cPinagbabato\u2002niya ako, hindi ko naman intensyon na patayin siya. Gusto ko lang sana na patamaan sa mas mababang parte ng katawan para tumigil na siya kaso noong dumampot uli siya ng bato, du\u2019n ko naka\u00adlabit \u2018yung trigger kaya tinamaan siya sa likurang bahagi ng kanyang ulo,\u201d ayon sa suspek na nasa kustodiya ng \u00adManila \u00adPolice District-\u00adhomicide section.", "Nag-ugat umano ang pagsasagutan ng suspek at biktima dahil sa kariton ng basura na malimit umanong inihaharang ng biktima sa driveway ng bahay ng suspek dakong alas-singko ng hapon.", "Nabatid\u2002na\u2002ilang \u00adbeses na umano niyang pinagsabihan ang biktima na huwag iharang sa kanilang driveway ang kariton ng basura pero sa halip na sumunod ay pinagbabato pa siya kaya binaril.", "Inilipat ang bangkay sa Prudential Funeral para sa awtopsiya.", "Habang\u2002inihahanda naman ni PO3 Aldeen Legaspi,\u2002imbestigador ng MPD-HS, ang pagsasampa ng kasong homicide sa suspek sa \u00adManila Prosecutors\u2002Office."], "category": "National", "title": ["Street sweeper binaril ng negosyante"]},
{"content": ["Ilang araw bago suma\u00adpit ang Pasko, ilalarga ng mga kumpanya ng langis ang panibagong dagdag pasanin sa publiko.", "Sa inisyal nilang abiso, papalo sa 60\u00a2-70\u00a2 ang itataas sa bawat litro ng diesel habang 30\u00a2-50\u00a2 naman sa kada litro ng gasolina at 70\u00a2 sa kerosene.", "Posibleng ianunsyo ang price hike ngayong araw bago ipatupad.", "Ngayong buwan lamang ng Disyembre, makailang ulit nang nagpatong sa halaga ng kanilang petrolyo ang mga kumpanya ng langis na ang rason ay ang pagtaas ng presyo ng inaangkat nilang krudo sa world market.", "Kamakailan lamang nagpatupad ang mga oil companies ng hanggang P1.40 dagdag-presyo sa kada litro ng gasolina at diesel.", "Wala ring ibinibigay na garantiya ang mga kumpanya ng langis kung hanggang kalian matatapos ang pagtataas ng presyo sa word market kaya\u2019t asahan pa ang makailang serye ng oil price hike bago matapos ang taon."], "category": "National", "title": ["Bigtime oil hike bago mag-Pasko"]},
{"content": ["Pabirong ipinakilala ni Pangulong Rodrigo Duterte si Special Assistant to the President Bong Go na kanyang \u2018official bugaw\u2019.", "\u201cThen you have Bong Go.\u00a0 Ang official aide ko, pati official bugaw ko. Siya \u2018yung tiga-traffic, siya \u2018yung mamili kung sino ngayon, sino bukas, at iba pa,\u201d natatawang pagpapakilala ni Duterte kay Go.", "Agad namang nilinaw ni Duterte na nagbibiro at hindi seryoso ang naturang idiniga sa harapan ng Filipino community sa Singapore nitong Biyernes ng gabi.", "\u201cLive ba tayo? Hoy, makinig kayong taga-Pilipinas.\u00a0 Storya lang \u2018yan ha. Maniwala pala kayo,\u201d bawi pa ng Presidente."], "category": "National", "title": ["Bong Go, \u2018official bugaw\u2019 ni Digong"]},
{"content": ["Nilinaw ni Pangulong Rodrigo Duterte na hindi siya basta-basta pumapatay nang walang kapararakan.", "Ang paglilinaw ay ginawa ng Pangulo kasunod ng nauna nitong pahayag na may napatay siya noong siya ay mayor pa ng Davao City na kinondena na naman ng White House.", "Depensa ni Pangulong Duterte nang magsalita kahapon ng madaling-araw sa Davao International Airport nang dumating mula sa apat na araw na state visit sa Cambodia at Singapore na isang insidente ng kanyang pamamaril ang nangyaring kidnapping noong 1988 na nauwi sa shootout.", "\u201cSo, I might have hit them all or none at all. But the fact is I was there and I fired at them. It was a pure case of kidnapping. It happened during my first term in 1988,\u201d paliwanag ng Pangulo.", "Binigyan-diin ng Pa\u00adngulo na siya ay alkalde at hindi papayagang maapi ang mga sibilyan kaya hindi siya nagdalawang-isip na makipagbarilan.", "Iginiit ng Pangulo na namaril siya para protektahan ang mga mamamayan at hindi siya isang diktador na pumapatay ng kalaban sa pulitika para lang manatili sa puwesto."], "category": "National", "title": ["PDU30 pumatay para protektahan ang mga inosente"]},
{"content": ["Nakatakdang magpa\u00adlabas ng kautusan si Pangulong Rodrigo Duterte para i-sequester ang mga ari-arian ng gambling operator na si Jack Lam.", "\u201cWhy? Because he cheated on us,\u201d paliwanag ni Duterte sa gagawing pag-sequester sa mga properties ni Lam sa ginanap na press conference sa Davao International Airport kahapon ng madaling-araw.", "\u201cWe were not able to determine how much we have lost (in taxes),\u201d dagdag ng Pangulo.", "Ibinunyag pa ng Pangulo na si Lam ay nag-o-operate gamit ang permit na inisyu ni dating Pangulong Corazon Aquino.", "\u201cP\u2014\u2013na, when you talk in public as if everyone is in your pocket. That\u2019s why I ordered his arrest. Kung magsalita parang lahat nasa bulsa niya,\u201d sabi pa ng Pangulo.", "Ang pag-aresto kay Lam ay iniutos ng Pangulo kahit wala pang nakasampang kaso laban dito.", "\u201cI-detain mo sa pinakamabaho na presinto, \u2018yung walang working\u2026 dun mo siya ilagay,\u201d dagdag nito.", "Sinabi pa ng Pangulo na nagpaabot ng intensyon si Lam na bumalik ng bansa."], "category": "National", "title": ["Ari-arian ni Jack Lam isi-sequester"]},
{"content": ["Wala pang kasiguruhan kung itutuloy ni Pa\u00adngulong Rodrigo Duterte ang pagbuwag ng VFA o Visiting Forces Agreement sa pagitan ng Pilipinas at Estados Unidos.", "Ito ang ginawang paglilinaw ni PCO Asst. Sec. Ana Maria Paz Banaag matapos magbabala si Pangulong Duterte nitong Sabado na bubuwagin niya ang VFA.", "Ginawa ng Pangulo ang babala matapos na putulin ng Millenium Challenge Corporation ng US ang ibinibigay na ayuda sa bansa.", "\u201cIt was a warning. It wasn\u2019t something na\u2026 It wasn\u2019t really something na the President said na he will revoke,\u201d paliwanag ni Banaag.", "Nauna rito, pinag-impake ni Pangulong Duterte ang US troops dahil para sa kanya ay \u201cbye bye VFA\u201d na.", "\u201cAccording to the Supreme Court, the VFA is\u2026 an Executive Agreement\u2026\u00a0hindi\u00a0Treaty. So, start packing your things. and get out of my country,\u201d ani Pangulong Duterte sa 38th birthday ni Sen. Manny Pacquiao.", "\u201cYou want to come back here? You pay us. You want bases here? Pay us.\u00a0Transaction tayo, pera-pera nalang tayo, mabuti pa,\u201d dagdag pa nito."], "category": "National", "title": ["Warning pa lang"]},
{"content": ["Libre na ang tuition fee sa lahat ng State Universities and Colleges\u00a0 (SUCs) simula school year 2017, ayon sa Commission on Higher Education (CHED).", "Ginawa ni CHED chairperson Patricia Licuanan ang pahayag matapos pagtibayin ng Senado ang P8.3 billion na budget sa SUCs sa 2017.", "Sa inaprubahang P3.35 trillion na 2017 national budget, sampung bilyong piso ang mapupunta sa CHED kaya\u2019t umaasa si Licuanan na lalo pang mapapalakas ang programa ng komisyon para protektahan at pagbutihin ang serbisyo sa higher education.", "Sa datos ng CHED, nasa 113 ang bilang ng mga SUCs sa ngayon at sinisimulan na nila ang pag-aaral kung papaano hahati-hatiin ang P8.3B pondo para sa mga iskolar ng bayan."], "category": "National", "title": ["Zero tuition sa state universities"]},
{"content": ["Tiniyak ng Land transportation Franchising and Regulatory Board (LTFRB) na sasapat ang bilang ng mga provincial buses na magseserbisyo sa pagdagsa ng mga pasaherong uuwi sa probinsya para mag-Pasko at mag-Bagong Taon.", "Ayon sa LTFRB, inihahanda na nila ang paglalabas ng mga special permit sa mga bus companies na nag-apply ng karagdagang biyahe simula Disyembre hanggang Enero 5 sa susunod na taon.", "Taun-taon ginagawa ng ahensya ang pagbibigay ng special permit sa mga provincial buses upang ma-accommodate ang halos 100 porsiyentong pagdami ng mga pasahero tuwing Christmas season.", "Samantala, makikipagpulong din ang grupong National Center for Commuters Safety and Protection (NCCSP) sa LTFRB upang plantsahin ang mga protocol at measures na dapat gawin para matiyak ang kaligtasan at kapaka\u00adnan ng mga commuters."], "category": "National", "title": ["Special permit sa provincial buses ngayong Pasko"]},
{"content": ["Ito ang pagsusumamo ng convicted murderer na si Rolito Go sa pamilya ni Eldon Maguan kasunod nang kautusan ng Supreme Court (SC) na palayain na ito matapos makabuno ng 20 taon at 8 buwan na sentensiya sa New Bilibid Prison (NBP).", "Si Go ay nahatulan noong 1993 matapos mabaril sa ulo si Maguan noong 1991 dahil sa isang road rage incident.", "Si Go ay kasaluku\u00adyang nasa Metropolitan Medical Center dahil ginagamot ang kanyang sakit na stage 4 colon cancer.", "Nalaman na pinuntahan na si Go ng mga opisyal mula sa Bureau of Corrections (BuCor) para iproseso ang pagpapalaya sa kanya.", "Sinabi ni Go na hindi naman intensyunal ang nangyari at umaasa na tatanggapin na ng pamilya Maguan ang paghingi niya ng kapatawaran.", "\u201c`Yung sa akin, nagdusa na ako. Sana maunawaan nila \u2018yung sitwasyon ko. Kasi actually, hindi lang naman ako ang nagsa-suffer pati pamilya ko, mga anak ko, sila nagsa-suffer dahil sa nangyari sa akin,\u201d pahayag ni Go sa isang panayam ng Radyo Inquirer.", "Samantala, sinabi ni Public Attorney\u2019s Office (PAO) Chief Percida Acosta na suportado niya ang kautusan ng SC na pagpapalaya kay Go.", "Ayon kay Acosta, sinunod lamang ng SC ang Revised Penal Code sa ginawang pagpapalaya kay Go."], "category": "National", "title": ["\u2018Patawarin na ninyo ako, nagdusa na ako nang husto\u2019"]},
{"content": ["Umarangkada na ang P10,000 hanggang 12,000 na Christmas cash gifts sa mga pensioners ng Government Service Insurance System (GSIS).", "Ayon kay Senior Vice President for NCR Operations Atty. Nora Malubay-Saludares, officer-in-charge ng GSIS, sinimulan nila ang pamimigay ng cash gifts noong Biyernes, December 16, 2016.", "Sa datos ng ahensya, nasa 281,000 na senior citizens at disability pensioners ang makikinabang sa Christmas cash gifts na pinondohan ng P2.67 billion.", "Para sa mga pensioners na tumatanggap ng buwanang pensyon na P10,000 pataas, tatanggap sila ng Christmas cash gift na katumbas ng kanilang buwanang tinatanggap na pensyon o hindi lalagpas sa P12,600.", "Sa mga tumatanggap naman ng pensyon na mas mababa sa P10,000, bibigyan sila ng hindi lalagpas sa P10,000 cash gift.", "Para naman sa mga pensioners na nasa ibang bansa o nasa Autonomous Region of Muslim Mindanao (ARMM) na nasuspinde ang kanilang pension status hanggang December 31, 2016, maaari pa rin silang makatanggap ng Christmas cash gifts sa kondisyon na kailangang ipa-activate ang kanilang status hanggang April 30, 2017.", "Samantala nilinaw ni Saludares na hindi na saklaw ng Christmas cash gift ang mga GSIS members na survivorship at dependent pensioners o retirees na kumuha na ng kanilang pensyon sa pamamagitan ng lump sum."], "category": "National", "title": ["P12K Christmas cash gift sa GSIS pensioners umarangkada na"]},
{"content": ["Handang bumaba sa puwesto si Pangulong Rodrigo Duterte at ipauubaya sa iba ang pamumuno ng bansa sa sandaling maipasa ang isinusulong nitong federal system of government, dalawang taon mula ngayon.", "\u201cFederalism is the only solution. If by 2018, it\u2019s done, I give you my word, I will step down as President. Wala akong ambisyon na magpatagal. Power, I don\u2019t crave for it,\u201d giit ng Pangulo sa presscon kahapon ng madaling-araw sa Davao International Airport pagdating mula sa state visit sa Cambodia at Singapore.", "Binanggit din ng Pa\u00adngulo na napakatagal na niya sa serbisyo, na sa kabuuan ay umaabot na sa 40-taon mula nang maluklok na Mayor, Vice Mayor at Congressman sa Davao City.", "Ang tanging hangarin na lamang aniya sa ngayon ay mapasaya ang mga kababayan.", "\u201cI can just find the peace that my country needs, I will be very happy and comfortable. That is all my dream,\u201d sabi pa ng Pangulo."], "category": "National", "title": ["2-taon lang ako! \u2014 PDU30"]},
{"content": ["Tiniyak ng Beijing na ibabalik nila ang US naval drone na narekober sa West Philippine Sea (WPS) partikular sa loob mismo ng Exclusive Economic Zone (EEZ) ng Pilipinas.", "Matatandaan na binatikos ng China ang ginagawang \u2018hyping\u2019 ng US kaugnay sa insidente at sinabing \u2018inappropriate and unhelpful\u2019 ang ginagawa ng Amerika.", "Ayon naman sa Pentagon, kapag ang pagrekober sa isang bagay ay \u2018unlawful\u2019 ay kailangan itong maibalik kaagad.", "Sa kabila ng pahayag ng China defense ministry na kanilang ibabalik ang narekober na unmanned underwater vehicle (UUV) ay hindi ng mga ito idinetalye ang gagawing pag-turn over nito sa US.", "Kaugnay nito, inihayag din ng Pentagon na na\u00adngako ang Beijing na kanilang ibabalik ang narekober na underwater drone.", "Nagbigay na ng abiso ang Chinese authorities sa American officials kaugnay sa plano nilang pagbalik sa drone.", "Sa ngayon ay tinatrabaho na ng magkabilang panig ang proseso sa pagsosoli sa nasabing underwater unmanned vehicle."], "category": "National", "title": ["US drone, ibabalik ng Beijing"]},
{"content": ["Isasantabi ni Pa\u00adngulong\u2002Rodrigo Duterte ang ruling ng UN Arbitral Tribunal na nagpapawalang-saysay sa pag-angkin ng China sa mga te\u00adritoryo sa West Phi\u00adlippine Sea (WPS).", "Ang rason ng Pa\u00adngulo ay ayaw niya anya itong ipatupad laban sa China.", "Binanggit ng Pangulo ang pahayag nang usisain ito ng media nitong Sabado ng madaling-araw patungkol sa inilagay na anti-aircraft at anti-missile weapons ng China sa mga artipisyal na isla sa mga pinag-aagawang teritoryo.", "\u201cIn the play of politics, now, I will set aside the arbitral ruling. I will not impose anything on China,\u201d pahayag ni Pa\u00adngulong Duterte.", "\u201cWhy? Because the politics here in Southeast Asia is changing. Like us now, separating or I will separate or I will demand that they go out of my country. What\u2019s the use of keeping, hosting them when they think we are a bunch of criminals? Go, go out. If you do not believe in us, why deal with us? Son of a bitch,\u201d dagdag na paliwanag ni Duterte.", "Mistulang to the rescue ang naging papel ng China sa Pilipinas matapos na tablahin ng tulong ng US Millennium Challenge dahil sa isyu ng human rights at rule of law.", "Kaya naman buong pagmamalaking sinabi ni Pangulong Duterte na hindi kailangan ng Pilipinas ang MCC development grant ng US dahil sa pangakong tulong ng China.", "\u201cChina has the kindest soul of all and I understand that we have been stricken out of the Millennium Challenge, well good. I welcome it. Actually, in exchange of the 400 million. You think that you can cure the 4 million, rather? By the simply with these challenges of what? 400 million. I can \u2026China has\u2026 you know, China communicated to us. They\u2019re giving us 50 billion. So what do I need for America for? They do not look at us kindly,\u201d pasaring ng Pangulo nang magtalumpati kahapon ng madaling-araw sa Davao International Airport pagdating mula sa state visit sa Cambodia at Singapore.", "\u201cWe are not that desperate.\u201d", "Ito ang bahagi ng tugon ni Pangulong Rodrigo Duterte nang hingan ng pahayag ng media sa Singapore kaugnay sa pagtanggal ng US aid sa bansa sa ilalim ng Millennium Challenge Corporation (MCC).", "\u201cWe\u2019ll be glad to lose it\u2026 We will not go hungry. We will not go hungry without the American aid,\u201ddagdag ng Pangulo sa\u00a0 mawawalang $400 million halaga ng tulong mula sa MCC.", "Binigyan-diin ng Pa\u00adngulo na sa gumagandang relasyon ng Pilipinas sa Russia at China ay hindi na kailangan ng Pilipinas ang tulong ng US."], "category": "National", "title": ["WPS ISINUKO SA CHINA?"]},
{"content": [" \u2014 Pinuri ni Gov. \u00adMujiv Hataman ng Autonomous Region in Muslim \u00adMindanao ang pagkakakumpiska sa maraming mga troso na iligal na pinutol sa lalawigan ng Lanao del Sur at ipinag-utos nito ang malawakang kampanya \u00adlaban dito.", "\u201cTuluy-tuloy itong kampanya natin at hindi \u00adnamin papayagan na makalbo ang kabundukan dahil sa illegal logging at itong operasyon ay sa lahat ng lalawigan sa ARMM,\u201d ani Hataman.", "Nakumpiska ng Department of Environment and Natural Resources (DENR) kamakalawa ang mahigit sa 28,000 board feet ng troso na tinatayang abot sa P1.4 milyon ang halaga sa tatlong sawmill lamang. Agad ding ipinasara ni DENR-ARMM Secretary Kahal Kedtag ang mga ito.", "Naunang ipinag-utos ni Hataman ang total log ban at nakapaloob ito sa Executive Order No. 1 noong 2012 pa, ngunit sa kabila nito ay patuloy umano ang illegal logging sa lalawigan partikular sa watershed area.", "Patuloy naman ang imbestigasyon sa Lanao del Sur upang mabatid kung bakit nagpapatuloy ang illegal logging doon."], "category": "National", "title": ["Anti-illegal logging ops, pinaigting sa ARMM"]},
{"content": [" \u2014 Isang \u00ad10-anyos na batang babae ang muntik\u2002nang\u2002maabuso matapos itong makatakas mula sa kanyang kapitbahay sa Zamboanga City at agad nagsumbong sa sariling ina.", "Ayon\u2002sa\u2002pulisya, iniimbestigahan\u2002ang 36-anyos na suspek na umano\u2019y\u2002humablot\u2002sa bata sa Sitio Tarlangit sa Barangay Baluno kamakalawa ng hapon at dinala ito sa talahiban at sapilitang hinubaran ng damit.", "Ngunit dahil sa pagpupumiglas ng bata ay nakatakas ito at \u00admabilis na\u2002nagsumbong\u2002sa \u00adkanyang ina na agad ding humingi ng saklolo kay Barangay chairman \u00adRicardo Revilleza.", "Nahuli naman ang suspek habang hinihintay pa ang resulta ng medical examination sa bata.", "\u201cSuspect was turned over to the responding policemen of Ayala Police Station for proper disposition. The victim was brought to \u00adZamboanga City Medical Center for genital\u2002examination,\u201d ani Supt. Rogelio Alabata, ang regional police spokesman.", "Hindi naman nagbi\u00adgay ng pahayag ang suspek ukol sa ginawa nito sa paslit."], "category": "National", "title": ["10-anyos nakapiglas sa rape"]},
{"content": ["Isang drug user na sinasabing nagtulak matapos sumurender sa Oplan Tokhang ang napatay makaraang pag-almusalin ng bala ng dalawang hindi kilalang armadong salarin na magkaangkas sa motorsiklo habang ang biktima ay umorder ng serbesa sa karinderya sa Brgy. Abangan Norte, Marilao, Bulacan kamakalawa.", "Kinilala ng pulisya ang biktimang si Christopher Tagle alyas Chris, isang Tokhang surenderee at residente ng nasabing lugar na namatay sa loob ng ka\u00adrinderya bunga ng mga tama ng bala sa katawan habang tumakas ang dalawang suspek na magkaangkas sa isang motorsiklong hindi naplakahan.", "Bandang alas-12:20 ng madaling-araw nang maganap ang insidente makaraang pumasok sa karinderya sakop ng Brgy. Abangan Norte, Marilao ang biktimang si Tagle at umorder muna ng isang bote ng beer ngunit ilang minuto pa lang ang nakakaraan ay dumating ang riding-in-tandem at tatlong beses binaril ang pakay.", "Nabatid na kanya-kanyang pulasan at tago ang mga costumer na kumakain sa karinderya at nang matiyak na patay na ang kanilang pakay at bago umalis ay nag-iwan pa ang mga suspek ng plakard na may nakalagay na \u2018tulak/adik, \u2018wag tularan.\u2019"], "category": "National", "title": ["Pusher,  pinag-almusal ng bala"]},
{"content": ["Pangunahing layunin ni\u2002Pangulong\u2002Duterte mula pa noong kampanya hanggang sa siya ay umupo\u2002sa\u2002Malaca\u00f1ang ang sugpuin ang lahat ng uri ng katiwalian sa pamahalaan.", "At\u2002namumukod\u2002tangi ang kanyang walang kapares na kampanya laban sa iligal na droga at graft and corruption at ito ang kanyang misyon \u2013 ipatupad ang pagbabago sa lipunan.", "Subalit sa isang mahalagang sector ng lipunan-ang sector ng seguro o insurance industry-ang nagiging biktima pa rin ng katiwalian.", "Gaya na lang ng isang kaso\u2002na\u2002isinampa\u2002kontra kay Ronelo Mendoza Villanueva ng Para\u00f1aque City\u2002sa\u2002Regional\u2002Trial Court Branch 69 ng Pasig\u2002City\u2002tungkol\u2002sa\u2002diumanong\u2002pangingikil\u2002o extorsion\u2002ng\u2002malaking halaga ng salapi sa Hong\u00adkong Insurance Broker.", "Sadya\u2002atang\u2002makapangyarihan si Villanueva\u2002at\u2002nagiging\u2002kasangkapan pa niya ang mga ahensya ng seguro (insu\u00adrance brokers) at pati mga ahensya ng pamahalaan na may kinalaman sa insurance ay nagawa niyang sirain o gibain ang kredebilidad ng isang lehitimo at matatag na broker.", "Iginigiit ni Villanueva na ang Hongkong Insu\u00adrance Broker ay tumatakbo na walang lisensya o pahintulot\u2002ng\u2002pamahalaan, subalit ito ay walang katotohanan.", "Nilabag ni Villanueva ang kampanya ni Pangulong Duterte laban sa katiwalian na aniya\u2019y dapat niyang panagutan sa batas."], "category": "National", "title": ["Panawagan ng mga dayuhang investor:  Itigil ang korupsyon sa administrasyong Duterte"]},
{"content": ["Iniimbestigahan ng German prosecutors, ang kaso ng isang 12-anyos binatilyo na nagtangkang magpasabog ng isang home-made nail bomb sa isang Christmas market.", "Ayon sa ulat ng pulisya, nakalagay umano ang pampasabog sa isang glass jar na nadiskubre noong Disyembre 5\u00a0\u00a0 sa Kanluran ng Ludwigshafen na hindi naman sumabog matapos na masira ng mga pulis.", "Hinala ng Federal Prosecutors na nahikayat at inutusan ng mga IS member ang binatilyo kung saan ang instructions ay natanggap ng binatilyo sa pamamagitan ng encrypted instant messaging service Telegram.", "Una umanong tinangka ng binatilyo na pasabugin ang home-made nail bomb noong Nobyembre 26 sa Christmas market pero hindi natuloy kaya itinago niya ito sa isang backpack at inilabas sa shopping centre noong Disyembre 5 at inilagay malapit sa town hall kung saan nakita ito ng mga nagdadaan at ini-report sa pulisya.", "Hindi naman iniharap sa German court ang binatilyo dahil sa menor-de-edad kaya inilagay siya sa juvenile care facility."], "category": "National", "title": ["12-anyos nagtangkang magpasabog"]},
{"content": ["Isang barangay captain na nasasangkot sa pagtutulak ng shabu ang nadakip ng operatiba ng Philippine Drug Enforcement Agency (PDEA) Region 3 makaraang makumpiskahan ng limang gramo ng shabu sa isinagawang buy-bust operation sa Brgy. Guyong, Sta. Maria, Bulacan kamakalawa.", "Ang nasakoteng suspek ay nakilalang si Henry San Miguel, barangay captain ng Brgy. Mag-asawa Sapa, Sta. Maria na nakadetine ngayon sa Camp. Olivas, San Fernando City, Pampanga at nahaharap sa kasong pagbebenta ng droga makaraang makumpiskahan ng limang gramo ng shabu na nagkakahalaga ng P25,000.", "Bandang alas-dos ng hapon nang ipasailalim sa buy-bust operation ng PDEA 3 operatives sa pangunguna ni Director Juvenal Azurin si brgy. captain San Miguel sa bahagi ng Brgy. Guyong, Sta. Maria matapos ang month-long surveillance operation at matapos tanggapin ang marked money ay kanila na itong dinampot at hindi na pumalag ang suspek."], "category": "National", "title": ["Tulak na kapitan dinakma"]},
{"content": ["Kapwa\u2002sugatan\u2002ang magkapatid na taxi dri\u00adver\u2002nang\u2002saksakin\u2002ang mga ito ng isang lalaking nang-trip\u2002sa\u2002kanila\u2002kahapon ng madaling-araw sa Muntinlupa City.", "Patuloy\u2002na\u2002nilalapatan ng lunas sa Ospital ng Muntinlupa ang mga biktimang sina Pedro Canilo, 41, sanhi ng isang tama ng saksak sa dibdib at ang kapatid nitong si Jerry, 39, nagtamo naman ng saksak sa kamay, pawang naninirahan sa no. 41 Extension Ilaya St., Brgy. Alabang ng naturang lungsod.", "Nagsasagawa naman ng manhunt operation ang mga awtoridad laban sa\u00a0 tumakas na suspek na nakilalang si John Francisco, nasa hustong\u2002gulang,\u2002naninirahan sa P.E.D.H.S Brgy. Alabang nang nasabing lungsod.", "Sa imbestigasyon nina\u2002SPO1\u2002Mark\u2002Villa\u00adnuac at PO3 Glen Quinay, ng\u2002Criminal\u2002Investigation Unit ng Muntinlupa City Police, naganap ang insidente\u2002alas-4:30\u2002ng madaling-araw sa harapan ng Dimple Star terminal sa Alabang Road, Brgy. A\u00adlabang, Muntinlupa City.", "Habang\u2002nagkakape si Pedro sa isang canteen nang biglang lumapit dito si Francisco at walang salitang sinaksak ito, nakita naman ito ni Jerry, dahilan upang awatin ang suspek subalit\u2002siya\u2002naman\u2002ang pinagbalingan."], "category": "National", "title": ["Trip lang: Mag-utol sugatan"]},
{"content": ["Malaki ang posibilidad na sa kulungan na mamatay ang isang 101-anyos\u00a0 British man matapos mapatunayang guilty sa serye ng sex offense laban sa mga bata.", "Wala namang nakitang emosyon sa mukha ng dating lorry driver na si Ralph Clarke matapos mapatunayang guilty sa\u00a0 21 sexual offense na may kaugnayan sa ginawang pang-aabuso sa dalawang batang babae at isang lalaki sa pagitan ng taong 1974 hanggang 1983.", "Sinabi ni Prosecutor Claire Nicholls na gumamit ng pananakot at pananakit si Clarke sa pagkontrol sa kanyang mga biktima.", "Sinamantala rin ng akusado ang kabataan ng kanyang mga biktima kaya naisagawa ang pang-aabuso.", "Sa loob ng 40 taon itinago ni Clarke ang kanyang krimen pero dahil determinado ang mga biktima na makamit din nila ang hustisya.", "Nabatid sa korte na sa Birmingham, Central England si Clarke ikukulong na pinaniniwalaang pinakamatandang preso sa Britaniya."], "category": "National", "title": ["101-anyos na pedopilya kalaboso"]},
{"content": ["Bumagsak narin sa kamay ng mga awtoridad ang dalawang umano\u2019y mga drug pusher matapos ang halos apat na buwang surveillance sa kanila sa Cebu City.", "Ayon sa pulisya nakilala ang naarestong mga suspek na sina si Rollie Rosette, 33 at Josel Delfin de Jesus, 28, kapwa ng North Reclamation Area, Brgy. Carreta, ng nasabing lungsod.", "Ang mga suspek ay naaresto sa isinagawang buy-bust operation ng PNP Criminal Investigation Detection Group (CIDG-7) at ayon kay deputy\u00a0 director Supt. Fermin Almendarez, bago ang pagkakaaresto sa mga suspek ay halos apat na buwan umano nilang isinailalim sa surveillance matapos ang impormasyong natanggap kaugnay sa iligal na aktibidades ng mga ito.", "Isa sa mga sibilyan umano ang nag kunyaring buyer na bibili ng 2.5 kilo ng shabu gamit ang P2 milyong budol money nang arestuhin ang mga suspek at nakuha sa dalawa ang tinatayang nasa P30 milyong halaga umano ng\u00a0 iligal na droga."], "category": "National", "title": ["2 drug pusher sa Cebu, arestado"]},
{"content": ["Para sa kaalaman ng publiko, inabisuhan \u00adkahapon ng\u2002Metropolitan\u2002Manila\u2002Development\u2002Authority (MMDA) ang mga motorista na iwasan ang area ng Baclaran dahil sa napakabigat na daloy ng trapiko rito.", "Ayon sa MMDA ito ay bunsod nang pagtaas ng volume ng mga mamimili sa naturang lugar.", "Nabatid sa MMDA, dahil buwan ng \u00adKapaskuhan, dumagsa\u2002ang\u2002mga\u2002mamimili\u2002sa\u2002Baclaran\u2002kung kaya\u2019t tumaas ang volume rito ng mga tao at ma\u00adging \u00adsasakyan.", "Ito aniya ang dahilan kung bakit mabigat ang daloy ng trapiko sa naturang lugar na konektado sa EDSA at Roxas Boulevard.", "Payo ng MMDA sa mga motorista, iwasan muna ngayong Kapaskuhan ang naturang mga lugar upang huwag maabala ang mga ito sa matinding trapik.", "Gumamit na lamang ang mga motorista ng mga alternatibong ruta.", "Nabatid, na araw-araw ay iniinda ng publiko ang matinding trapik sa mga pangunahing lansangan ng Metro Manila lalo na sa EDSA."], "category": "National", "title": ["Iwasan ang Baclaran area"]},
{"content": ["Apat na oras pang nakipaglaban kay kamatayan ang isang prison detainee ng Imus Component Police Station (CPS), makaraang isugod sa ospital dakong alas-10:00 ng umaga kamakalawa.", "Batay sa nakalap na impormasyon sa Imus CPS, dumaing umano ang inmate na si Magtanggol Medinilla y Peliziano, 42-anyos, tubong Mindoro at residente ng Nia Road, Bucandala 1, Imus City, Cavite, na naninikip ang dibdib nito at nahihirapang huminga.", "Agad siyang dinala sa Our Lady Of Pillar Hospital at pansamantalang na confine, subalit dakong alas-dos ng hapon nang manikip na naman ang dibdib ng inmate at tuluyan na itong binawian ng buhay.", "Napag-alaman din na dinakip ang inmate nito lang nakalipas na Disyembre 14 bunsod sa kasong rape na isinampa laban sa kanya, kasalukuyan ng nasa Starlight Funeral Homes sa Dasmari\u00f1as City, ang labi ng nasawing inmate."], "category": "National", "title": ["Preso nanikip ang dibdib dedo"]},
{"content": ["Ipinakita ng isang magiting na miyembro ng Philippine National Police (PNP) na sa kabila ng may tama ito ng bala ng baril matapos umanong maunahan habang nagsisilbi ng warrant of arrest ay nagawa parin nitong makalaban bago tuluyan bawian ng buhay na ikinasawi rin ng dalawa sa mga suspek sa Glan Sarangani Province, General Santos City.", "Ayon sa inisyal na report na nakarating sa Camp Crame nakilala ang biktima na nasawi du\u2019n din sa lugar ng pinangyarihan na si SPO1 Rodolfo Turtal ng Glan Municipal Police Station.", "Nangyari ang krimen sa Purok Krisbla, Brgy. Congan, Glan, nagtungo umano si SPO1 Turtal sa nasabing lugar kasama si PO3 Seigfred Sarcon para magsilbi ng warrant of arrest sa kasong frustrated murder laban sa suspek na si Ariel Array.", "Agad naman umanong nakita nila ang nasabing suspek sa lugar kung kaya\u2019t agad nagpakilala sina SPO1 Turtal at PO3 Sarcon na police officer at habang akma umanong puposasan ang suspek ay pumalag ito at sumigaw ng saklolo sa kanyang mga kamag-anakan.", "At isa sa mga kaanak nito na nakilalang si Gregorio Array na armado umano ng shotgun ang agad pinaputukan si SPO1 Turtal na tinamaan sa tiyan.", "Subalit sa kabila ng may tama ay nagawa parin umanong gumanti ng putok ni SPO1 Turtal sa tulong narin umano ni PO3 Sarcon ay napatay nila si Deo Array at si Carino Lipay.", "Subalit dumamami pang kaanak ang sumugod na armado ng mga kutsilyo at itak at pinagsasaksak at pinagtataga si Turtal, kaya napilitan umanong iligtas ni PO3 Sarcon ang kanyang sarili sa pamamagitan ng pagtakbo sa bahay ng Brgy. Captain sa nasabing lugar.", "Gayunpaman, bago dumating ang reinforcement, ang target na suspek at siyam na iba pa na kinilalang sina Gregorio Array, Toting Palawan, Alvin Sagli, Ronnie Sagli, Kalolo Array, Anjing Singcala, Dawi Bansalao, Calmamat Array at Benjie Montecioso ay nakatakas na.", "Ayon sa pulisya isa sa mga suspek ang naaresto na nagngangalang Rustom Array, 19-anyos, subalit pinabulaanan nitong sangkot siya sa nangyaring kaguluhan."], "category": "National", "title": ["Pulis patay sa pagsisilbi ng warrant of arrest"]},
{"content": ["Ginawa ng $25 milyon ng Estados Unidos ang patong sa ulo ng sinumang makakapagbigay ng impormasyon sa kinaroroonan ng Islamic State of Iraq and Syria (ISIS) leader na si Abu Bakr al-Baghdadi.", "Nabatid na una nang nag-alok ng $10 milyon ang Amerika bilang reward sa ikahuhuli ni al-Baghdadi.", "Sa ngayon kasi ay hindi pa malinaw ang kinaroroonan ng ISIS leader.", "Base sa mga naunang intelligence report na natatanggap ng US, posible raw na nasa Mosul sa Iraq si al-Baghdadi.", "Sa kabila nito pinaniniwalaan ng Estados Unidos na dahil sa pinaigting na airtrikes laban sa ISIS hindi mananatili si al-Baghdadi sa iisang lugar."], "category": "National", "title": ["Patong sa ulo ng ISIS leader, dinoble"]},
{"content": ["Ipinatapon pabalik ng Pilipinas ang 20 overseas Filipino workers (OFWs) matapos mahuling dalawa ang trabaho na mahigpit na ipinagbabawal sa bansang Saudi Arabia.", "Ito ang kinumpirma ni Vice Consul Alex Estomo, pinuno ng Assistance to Nationals Section of the Philippine Consulate sa Saudi Arabia kung saan kasama rin sa mga nahuli ay mga Filipino na tumakas sa kanilang employers.", "Sinasabing nagsagawa ng sorpresang pag-inspeksyon ang Saudi Ministry of Labor noong nakalipas na buwan ng Nobyembre sa isang massage parlor hindi kalayuan sa Philippine Consulate kung saan natuklasang iligal na nagtatrabaho ang ilang Filipino.", "Isinasaayos na ng mga awtoridad ang ilang dokumento ng nasabing 20 OFWs para maipatapon pabalik sa Pilipinas ang mga ito.", "Sinabi pa ni Estomo na dahil sa paglabag sa labor law ng KSA ng mga OFWs ay awtomatikong kanselado na ang end-of-service benefits ng mga ito.", "\u201c\u2018Yung iba sa mga nahuli ay may mga end-of-service benefits pa na dapat makuha galing sa kanilang kumpanya, lalo pa\u2019t ang ilan ay mga lima at anim na taon nang nagtatrabaho sa Saudi Arabia. Pero dahil sa nilabag nila ang labor law ng Saudi, na-forfeit ang kanilang mga benepisyo,\u201d paliwanag ni Estomo.", "Idinagdag pa nito na seryoso ang gobyerno ng Saudi Arabia sa paglaban sa mga lumalabag sa itinatakdang labor laws nito kung kaya\u2019t panawagan ng konsulado ng Pilipinas sa nasabing bansa na dapat na sumunod ang mga OFWs upang makaiwas sa pagkakakulong at maipatapon pabalik ng bansa."], "category": "National", "title": ["20 OFWs sa Saudi ipinatapon pabalik ng bansa"]},
{"content": ["Binaril sa ulo ng isa sa dalawang hindi pa nakikilalang riding-in-tandem ang isang babaeng may kapansanan habang ito ay kumakain ng hapunan kamakalawa ng gabi sa Mandaluyong City.", "Sanhi\u2002ng\u2002isang\u2002tama\u2002ng\u2002hindi\u2002pa\u2002mabatid na kalibre ng baril sa ulo ay namatay du\u2019n din sa pinangyarihan ng insidente ang biktimang si\u2002Liwayway\u2002Yabut, 39-anyos,\u2002residente\u2002ng no. 208 Harapin ang Bukas sa nasabing lungsod.", "Si Yabut ay isang pilay at nasa drug watchlist ng pulisya.", "Batay sa isinumiteng report\u2002ni\u2002Senior\u2002Supt. Joaquin\u2002Alva\u2002Jr.,\u2002hepe ng\u2002Mandaluyong\u2002City Police, dakong alas-8:30 ng\u2002gabi\u2002nang\u2002maganap ang\u2002insidente\u2002sa\u2002harapan ng Market Place na matatagpuan\u2002sa\u2002Gene\u00adral\u2002Kalentong\u2002Street, Brgy.\u2002Harapin\u2002ang\u2002Bukas, Mandaluyong City.", "Lumalabas\u2002sa\u2002im\u00adbestigasyon ng pulisya na kasalukuyang kumakain ng\u2002hapunan\u2002ang\u2002biktima sa isang karinderya na malapit sa isang convenience store nang huminto ang dalawang la\u00adlaki na lulan ng isang motorsiklo na walang plaka.", "Bumaba ang backri\u00adder nito at lumapit sa biktima at sabay na binaril sa ulo si Yabut.", "Aminado\u2002naman si\u2002Fernando,\u2002asawa\u2002ng biktima\u2002na\u2002dati\u2002silang gumagamit\u2002ng\u2002shabu ngunit sumuko na umano sila sa \u2018Oplan Tokhang\u2019 at naka-graduate na umano sila sa programa para sa mga surrender.", "Pahayag\u2002pa\u2002nito\u2002na volunteer worker pa nga umano sa nasabing barangay silang mag-asawa.", "Naikuwento\u2002rin\u2002ng asawa ng biktima na may naramdaman\u2002silang\u2002sumusunod sa kanya kaya\u2019t nagyaya siyang magpunta muna sa ibang lugar."], "category": "National", "title": ["BABAENG EX-DRUG USER BINULAGTA"]},
{"content": ["Walang dating kay Pangulong Rodrigo Duterte ang pagkakapasok ng kanyang pangalan sa \u201cWorld\u2019s Most Powerful People\u201d ng Forbes Magazine kung saan ay naitala itong pang-70 at sa halip ay tinawag itong \u201ccorny\u201d.", "\u201cNakokornihan ako. I find it very corny. I do not even impose my leadership on the Filipino people,\u201d pahayag ng Pangulo nang hingan ng reaksyon sa pagkakasama sa Forbes list sa ginanap na press conference kahapon ng madaling-araw sa Davao International Airport, pagdating mula sa state visit sa Singapore.", "\u201cI don\u2019t need it, I\u2019m not powerful. I\u2019m just running a country,\u201d dagdag pa nito.", "Matatandaang napasama ang pangalan ni Duterte sa \u201cworld\u2019s most powerful people\u201d ng prestihiyosong Forbes Magazine ngayong buwan.", "Bahagi ng profile ng Pangulo na nalathala sa magazine ay ang matapang na paghahayag nito ng saloobin, hindi man kumpirmado, gayundin ang madalas na pagkaka-headline ng kanyang mga pahayag.", "Isa ring napansin ng Forbes Magazine ay ang pagtukoy ni PDU30 kay US President Barack Obama bilang \u2018son of a whore\u2019 bukod pa sa paggamit ng homophobic slurs sa kanyang kalaban sa pulitika."], "category": "National", "title": ["I DON\u2019T NEED IT!"]},
{"content": ["Makaraan ang mahi\u00adgit isang linggong pagsasailalim sa custodial investigation ng PNP-Anti-Illegal Drugs Group (AIDG), pinalaya at inilipat sa itinuturing na secured na lugar si Lovely Adam Impal, ang sina\u00adsabing Drug Queen of the South na supplier ni Kerwin Espinosa.", "Ayon kay PNP-AIDG chief, Sr. Supt. Albert Ferro, wala na ang presensya ni Impal sa PNP at kasama na nito ang kanyang pamilya sa isang mas ligtas na lugar.", "\u201cUnfortunately, wala siyang warrant of arrest at wala pong any case that was filed against her so wala po tayong authority o legal basis para siya ay i-detain. Siya ay boluntaryong nag-surrender kay Chief PNP at nirerespeto namin \u2018yung kanyang pag-surrender,\u201d dagdag pa ni Ferro.", "Gayunman sinabi nito na si Impal ay ikinokonsiderang isa sa mga high-value drug personalities na kasing level ng napatay na drug lord na si Jaguar.", "\u201cWala na po sya sa PNP-HQ at isa pa po, hindi po siya patay gaya ng mga kumalat na patay na si Lovely, wala pong katotohanan \u2018yan, buhay po sya,\u201d wika ni Ferro. \u201cWala na po siya dito sa Camp Crame. Ang alam namin she is with her family now.\u201d", "Isang linggong inilagay sa custodial investigation si Lovely matapos idawit ni Kerwin Espinosa ang kanyang pangalan na nagsusuplay umano ng iligal na droga noong Nobyembre 5,\u00ad bago ito pinayagang \u00adumalis sa Camp Crame noong nakaraang linggo.", "\u201cNung\u2002nag-surrender sa atin si Lovely ay nanghingi\u2002ng\u2002security para hindi siya mapahamak. \u2018Yung request niya na \u00adayaw niyang ma-interview, ayaw niyang ma-expose sa media kasi alam n\u2019yo naman po baka may mangyari sa kanya and she is in a secured location now,\u201d ani pa ni Ferro.", "Sinabi ni Ferro na kung sino ang local police units na nag-facilitate sa surrender ni Lovely, siya ang nagpo-provide ng security ng nasabing drug queen pero tumanggi itong ipabatid ang lugar."], "category": "National", "title": ["\u2018Drug Queen of the South\u2019 pinalaya"]},
{"content": ["Walang buhay na bumulagta ang isang 30-anyos na lalaki na aminadong dati umanong gumagamit ng iligal na droga at sumuko na sa Oplan Tokhang matapos na ito\u2019y pagbabarilin ng hindi kilalang riding-in-tandem criminals sa Tagum City, Davao del Norte.", "Ayon sa pulisya ng Tagum City, nakilala ang biktima na si Daniel Mendez, ng Brgy. Magugpo East ng nasabing lungsod .", "Nangyari ang krimen dakong alas-5:40 kamakalawa ng hapon sa Purok Malinawon sa nabanggit na Brgy. nang tapatan umano ang biktima ng isang motorsiklo lulan ang dalawang suspek at basta nalang pinagbabaril ng armadong backrider.", "Ayon naman sa naging pahayag ng Tagum City Police lumilitaw na ang biktima ay kabilang umano sa libu-libong mga drug personalities na mga sumuko sa mga awtoridad sa ilalim ng Oplan Tokhang.", "Patuloy ang gtinagawang imbestigasyon ng mga awtoridad upang matukoy at maaretso ang mga salarin."], "category": "National", "title": ["Drug personality binura sa listahan"]},
{"content": ["Nagpalabas ang Philippine Postal Corporation (PHLPost) ng pina\u00adkabagong selyo tampok ang \u201cYear of the Rooster\u201d stamps bilang pagsalubong sa taong 2017.", "Ayon sa PHLPost, ang rooster o tandang ay ika-10 sa 12 Chinese zodiacs na susundan ng Year of the Dog sa taong 2018.", "Makikita sa selyo ang makukulay na larawan ng \u201crooster\u201d o tandang na idinesenyo ng in-house graphic artist na si Rodine Teodoro.", "Ayon sa kalendaryo ng mga Intsik, ang taong ipinanganak sa \u201cYear of the Rooster\u201d sa Chinese Zodiac animals ay mabait, tapat, masipag at laging nasa oras.", "Nag-imprenta ang PHLPost ng 101,000 kopya ng selyo na may dalawang magkaibang disenyo na mabibili sa halagang P18 at P45 bawat isa.", "Naglabas rin ang PHLPost ng 5,000 \u201climited\u201d edition souvenir na kopya ng \u201cRooster Stamps\u201d na may gold foil at special round perforation na mabibili sa halagang P200 bawat isa para sa mahihilig ma\u00adngolekta ng selyo.", "Mabibili ang mga selyo at souvenir sheets simula Disyembre 2016 sa Post Shop, Central Post Office, Door 219, Liwasang Bonifacio, Manila at sa lahat ng area post offices sa bansa. Para sa karagdagang impormasyon, tumawag sa 527-01-08 o 527-01-32."], "category": "National", "title": ["\u2018Year of the Rooster\u2019 stamps isasalubong sa New Year"]},
{"content": ["Patuloy na nararamdaman ng sambayanang Filipino ang demokrasya sa bansa sa kabila ng alegasyong pagsunod ni Pangulong Rodrigo Duterte sa yapak ni da\u00adting Pangulong Ferdinand Marcos na nagdeklara ng Martial Law.", "Matibay na pruweba rito, ayon kay Presidential Communications Secretary Martin Andanar, ay ang resulta ng third quarter survey ng Social Weather Station (SWS) na nagsasabing 86% ng mga Pinoy ay satisfied sa tinatamasang demokrasya.", "\u201cThe Third Quarter 2016 Social Weather Stations (SWS) survey showing that 86% of Filipinos are satisfied with how democracy works is a testament to the appreciation of freedom-loving Filipinos on our democratic way of life,\u201d pahayag ni Andanar.", "Sa katunayan, sinabi pa ni Andanar na higit pang pinagtitibay ng administrasyong Duterte ang demokrasya sa bansa.", "Hinggil naman sa ipinunto ni Sen. Panfilo \u2018Ping\u2019 Lacson na ang da\u00adting halos \u2018zero\u2019 percent na ayaw sa Pangulo at sa mga desisyon nito ay unti-unting umaangat sang-ayon sa survey, sinabi ni Andanar na malaya naman ang lahat na magpahayag ng saloobin.", "\u201c\u2018Yung mga detractors naman alam naman natin na mayroon tayong kalayaan sa bansa natin, freedom of speech. We have our own opinions,\u201d pahayag ni Andanar sa panayam ng media sa Singapore kung saan kasama ito sa delegasyon ng Pa\u00adngulo kaugnay sa state visit nito sa nasabing bansa.", "Aminado naman si Andanar na hindi naman lahat ng Filipino ay ura-uradang mapapaniwala sa lahat ng ginagawa ng gobyerno, mayroon din aniya talagang kokontra."], "category": "National", "title": ["86% \u2018happy\u2019 pa rin sa demokrasya"]},
{"content": ["Umaasa pa rin ang Pilipinas na mababaligtad ang desisyon ng Estados Unidos na itigil ang pagbibigay ng tulong sa bansa.", "\u201cThe Philippine government can still regain the upper hand after the Millennium Challenge Corporation (MCC) Board of Directors deferred the aid package anchored on the \u2018significant concerns\u2019 about the rule of law under the present administration,\u201d ayon kay Department of Foreign Affairs (DFA) spokesman Charles Jose.", "Aniya, hindi pa naman pinal ang desisyon ng US na hindi na i-renew ang isa nitong major aid package na ibinibigay sa Pilipinas dahil sa umano\u2019y mga kaso ng human rights violations sa bansa.", "Sinabi pa ng DFA na patuloy pa namang tatalakayin ang Second Compact sa susunod na board meeting sa Marso 2017.", "Una nito nabigo ang Pilipinas na pumasa sa ibinibigay na grant ng Millennium Challenge Corporation na may kaugnayan ito sa $433.9 milyon na tinatanggap ng Pilipinas na nag-expire nitong nakalipas na Mayo.", "Ayon kay Molly Koscina, tagapagsalita ng US embassy, nagdesisyon ang board ng Millennium Challenge na huwag munang ituloy ang pagboto kung isasali ang Pilipinas sa mabibigyan ng \u2018grant\u2019.", "Sa kabilang dako, ipinagmalaki naman ni National Economic Development Authority (NEDA) and Socio-economic Planning Secretary Ernie Pernia na kakayaning iraos ng gobyerno ang mga pangangailangan upang mabuhay kahit na magbawas ng tulong ang US."], "category": "National", "title": ["DFA NAGMAMAKAAWA SA US"]},
{"content": ["Positibo si Pangulong Rodrigo Duterte na ang relasyon ng Pilipinas at Singapore ay magle-level-up kasunod ng 2-araw na state visit sa nasabing bansa.", "\u201cI say tonight we can and should look forward to a future of greater mutually beneficial collaboration,\u201d pahayag ng Pa\u00adngulo nang mag-toast sa state banquet na handog ni Singapore President Dr. Tony Tan Keng Yam nitong Huwebes sa Banquet Hall of Istana,\u00a0 ang official residence at office ng Pangulo ng Singapore.", "Binigyan-diin pa ni Duterte na layon ng kanyang pagbisita sa Singapore na i-renew at pagtibaying muli ang pagkakaibigan at kooperasyon ng dalawang bansa.", "\u201cTonight, I say we are drawn even closer as partners and friends. We have reason to celebrate. We work closely on political issues, pursuing principled positions on the rule of law in the peaceful settlement of disputes,\u201d bahagi ng talumpati ng Pangulo."], "category": "National", "title": ["Relasyong PH-SG ile-level up"]},
{"content": ["\u201cHope for the poor, hope for the sinners, do not give up on them, do not give up on their lives. Every life has hope, every life has opportunity to be transformed, if only we believe, because the center of faith is not in the accomplishment of things, the center of faith is Jesus.\u201d", "Ito ang apela ni Manila Archbishop Luis Antonio Cardinal Tagle sa mga mananampalataya para sa mga makasalanan.", "Sinabi ni Tagle na dapat na tularan ng lahat ang Panginoon na kailanman ay hindi sumuko sa mga makasalanan, tulad ni St. John The Baptist.", "Aniya, ang isang mabuting mananampa\u00adlatayang Kristiyano ay nagbibigay ng pag-asa sa mga nawalan ng pag-asa, mga kinalimutan ng lipunan, mga inabandona ng magulang, mga nalulong sa masamang bisyo, mga kapus-palad at mga kriminal.", "Iginiit pa ng kardinal na kapag may buhay ay may pag-asa at may pagkakataong magbagong-buhay dahil ang sentro ng buhay ay si Hesus.", "Itinuturing naman ng kardinal na kabaligtaran ng ehemplo at pag-asang hatid ng Panginoong Hesukristo ang pagkitil ng buhay dahil ito ay \u201cact of hopelessness and despair\u201d dahil ang taong may pag-asa ay hindi pumapatay ng kapwa tao."], "category": "National", "title": ["Bigyan ng pag-asa ang makasalanan \u2014 Tagle"]},
{"content": ["Nagpahayag ng pag\u00adkabahala si Vice President Leni Robredo sa nauna nang pag-amin ni Pangu\u00adlong Rodrigo Duterte na pumatay ito ng mga krimi\u00adnal nang ito ay alkalde pa ng Davao City.", "Ayon kay Robredo, ang ganitong pahayag ni Pangulong Duterte ay tila may pakahulugan lalo na sa mga alagad ng batas.", "\u201cNakakabahala \u2018yon. Ano \u2018yong mensahe binibigay niya hindi lang sa karaniwang mamamayan pero lalung-lalo na siguro sa mga alagad ng batas?\u201d pahayag ni Robredo.", "Giit ng Pangalawang Pangulo na si Pangulong Duterte ang s\u2019yang commander in chief ng Armed Forces of the Philippines at s\u2019ya ring boss ng Philippine National Police kaya naman ang ganung mga pahayag ay nakakabahala dahil may malalim itong pakahulugan na pinapayagan at may lisensya para pumatay.", "\u201cNakakatakot parang ini-encourage natin \u2018yung culture of impunity. Parang ano ba \u2018yong mensahe nito? Binibigyan ba natin ng lisensya \u2018yong mga alagad ng batas o karaniwang mamamayan na mampatay din ng tao? Natatakot tayo baka things might get out of hand,\u201d pahayag ng Bise Presidente.", "Una nang sinabi ni Pangulong Duterte na siya mismo ay pumatay ng mga kriminal sa Davao City kung saan siya nagsilbing alkalde sa loob ng 20 taon. Ginawa umano niya ito bilang halimbawa sa mga pulis.", "\u201cIn Davao I used to do it personally. Just to show to the guys that if I can do it why can\u2019t you. And I\u2019d go around in Davao with a motorcycle, with a big bike around, and I would just patrol the streets, looking for trouble also. I was really looking for a confrontation so I could kill,\u201d kwento ng Pangulo.", "Pero kambiyo kahapon ni Presidential Communications Office (PCO) Sec. Martin Andanar, \u201cWell you know very well that the President \u2018pag nagsasalita s\u2019ya ay matapang since he was the mayor he speaks like that but hindi naman lahat you should take it literally\u2026 because it\u2019s always been the message\u2026the style of the President to instill in the minds of the criminal so that they would not do any harm to the rest of the responsible citizen.\u201d"], "category": "National", "title": ["VP Leni: Salita ni PDU30, parang lisensya para pumatay"]},
{"content": ["Kinalampag ni Sen. Leila de Lima ang administrasyong Duterte na huwag magpataw ng mabibigat na kondisyon sa fact-finding mission team na pinamumunuan ni UN Special Rapporteur on Extrajudicial Killings Dr. Agnes Callamard na siyang magsisiyasat sa serye ng pagpatay sa mga pinaghihinalaang drug offenders sa bansa.", "Ayon sa senadora, mahalaga ang pagbisi\u00adta ng UN team dahil sa mala\u00adking kuwestiyon ngayon ang war on drugs ng administrasyong Duterte kung saan may pagdududa kung nasusunod ang internationally acceptable standards on human rights at polisiya sa drug control.", "\u201cIf the administration\u2019s campaign on drugs is indeed in accordance with our Constitution, laws and international conventions, then there is no need to burden the UN sanctioned fact-finding mission with unreasonably onerous conditions,\u201d hamon ng senadora sa administrasyon."], "category": "National", "title": ["Kung walang tinatago \u2018wag gipitin ang UN team"]},
{"content": ["Tahasang sinabi ni Foreign Affairs Secretary Perfecto Yasay na walang magagawa sa kasalukuyan ang bansa para pigilin ang China sa isinasagawa nitong militarization at pagpapatayo ng mga permanenteng pasilidad sa\u00a0 bahagi ng West Philippine Sea (WPS).", "Napaulat na naglagay ng mga armas pandigma ang China sa itinayo nitong artificial islands sa South China Sea at ipinagtanggol ang kanilang\u00a0 karapatan na isagawa ito.", "Gayunpaman, nilinaw nito na ang nasabing usapin ay napagdesisyunan na ng arbitral tribunal at ang pagpapatupad nito ay ipupursige ng Pilipinas sa hinaharap.", "Kaugnay nito, sinabi ng Department of National Defense (DND) na sakaling may katotohanan ito, nakababahala ang paglalagay ng China ng mga gamit pandigma sa WPS.", "Sa ngayon ay bineberipika pa ng DND ang report kung kumpirmadong naglagay nga ng mga gamit pandigma ang China sa tinaguriang disputed islands, ayon kay\u00a0 kay Defense Secretary Delfin Lorenza."], "category": "National", "title": ["\u2018Di natin kaya ang China sa WPS \u2014 Yasay"]},
{"content": [" \u2014 Inatake ng Bangsamoro\u2002Islamic\u2002Freedom\u2002Fighters (BIFF) ang isang kampo ng Philippine Army (PA) sa bayan ng Guindulu\u00adngan sa lalawigan ng \u00adMaguindanao sa Muslim autonomous region sa Mindanao.", "Tinatayang\u2002nasa limang dosenang mga rebelde ang sumugod sa kampo ng 19th Infantry Battalion sa Barangay Bagan na kung saan ay nauwi sa matinding labanan ang atake kamakalawa ng gabi.", "Walang inulat na sugatan o nasawi sa mag\u00adkabilang panig, ngunit ito na ang ikalawang pagkakataon na nilusob ng BIFF ang nasabing kampo sa nakalipas na mga araw. Nabatid na target ng mga rebelde na makubkob ang naturang kampo, ngunit bigo na naman ito.", "Sinamantala rin umano ng BIFF ang away ng dalawang commander ng Moro Islamic Liberation Front (MILF) sa naturang lugar upang lusubin ang kampo dahil ilang grupo ng sundalo ang ipinadala ng militar upang pigilan ang sagupaan ng magkaaway na lider ng MILF na sina Commander Alud at Commander Jack Tuaba.", "Tatlong katao na mga tauhan ni Tuaba ang su\u00adgatan sa naturang sagupaan ng mga MILF commanders na nag-aaway dahil sa lupain at kontrol sa naturang ba\u00adyan. Walang\u2002pahayag\u2002ang liderato ng MILF sa naturang away."], "category": "National", "title": ["Army camp nilusob ng BIFF"]},
{"content": ["Limang katao kabilang ang dalawang menor-de-edad ang dinakip ng Sta. Maria police makaraang mahuli ang mga ito sa akto habang gumagawa ng paputok sa isang bakanteng bahay sa Brgy. Pulong-Buhangin, Sta. Maria, Bulacan kamakalawa ng hapon.", "Kinilala ni P/Supt. Raniel Valones, Sta. Maria police chief, ang mga naarestong sina Edwin del Rosario, 40, may-asawa; Rolly Roxas y Batukabe,32; Jayr Asi y Gamarin, 26, binata at dalawang menor-de-edad na lalaki, pawang firecracker helper at pawang residente ng Sitio Manggahan, Brgy. Pulong-Buhangin ng nasabing bayan.", "Ang tatlong suspek ay nakadetine ngayon at nahaharap sa mga kasong kriminal kung saan ang dalawang menor- de-edad na hindi pinangalanan ay dinala sa tanggapan ng DSWD habang\u00a0 kinumpiska ng awtoridad ang mga kemikal at finished product na paputok.", "Kaugnay nito, inatasan ni DILG Secretary Ismael Sueno ang Philippine National Police (PNP), Bureau of Fire Protection (BFP) at mga local government unit na magkaroon ng kampanya kaugnay ng mga dapat gawin upang maiwasan ang firecracker at firework-related injuries at aksidente sa araw ng Pasko at Bagong Taon."], "category": "National", "title": ["5 huli sa illegal firecrackers"]},
{"content": ["Iniutos kahapon ng Korte Suprema ang agarang pagpapalaya sa kontrobersyal na \u2018road rage\u2019 murder convict na si Rolito Go na sinentensyahan ng habambuhay na pagkabilanggo o reclusion perpetua (40 taong pagkabilanggo).", "Sa resolusyon ng 3rd Division ng Supreme Court (SC) na may petsang Nobyembre 28 at inilabas kahapon, nakasaad na, \u201cYou are hereby ordered to immediately release Rolito T. Go unless there are other causes for which he should be further detained, and to return this Order with the certificate of your proceedings within 5 days from notice hereof.\u201d\u00a0 Utos ito ni Associate Justice Presbitero Velasco Jr. sa Bureau of Corrections (BuCor) Director ng Muntinlupa.", "Nakakulong si Go sa New Bilibid Prison (NBP) para bunuin ang parusa sa pagpaslang sa isang 25-anyos na engineering student na si Eldon Maguan noong 1991 dahil sa girian sa trapik.", "Sinasabing pinasok ng kotse ni Go ang isang one-way na kalsada ng Wilson St. sa Greenhills, San Juan kung saan niya nakasalubong ang sasak\u00adyan ni Maguan na siyang nasa tamang direksyon. Nagkasagutan ang dalawa at binaril ni Go ang estudyante na agad nitong ikinasawi.", "Abril 1996 nang simulang bunuin ni Go ang sentensya na ibinaba noong Nobyembre 4, 1993.", " Sa inilabas na ruling ng SC, ibinasura nito ang petisyon ni dating BuCor Chief Rainier Cruz na kumuwestiyon sa pagpabor ng Muntinlupa Regional Trial Court (RTC) sa inihaing petition for the writ of habeas corpus ni Go.", "Ang habeas corpus petition ni Go ay nag-ugat sa kanyang paniwala na ang kanyang sentensya ay natapos na noon pang Agosto 21, 2013.", "Kinatigan ito ng SC at sinabi na kung ibabawas umano ang naipon niyang allowances para sa good conduct at kanyang \u2018colonist status\u2019 na iginawad sa kanya ng NBP Classification Board noon pang Hulyo 30, 2008 ay tama umano ang naging desisyon ng Muntinlupa RTC.", "Sa kabila naman na tanging ang Pangulo lamang ng bansa ang may kapangyarihan na mag-commute ng sentensya ng isang bilanggo, may kapangyarihan naman ang Director of Prisons na mag-apruba ng good conduct allowance alinsunod sa Article 97 ng Revised Penal Code, ayon pa sa Korte Suprema."], "category": "National", "title": ["ROLITO GO PINALAYA!"]},
{"content": ["Anim na kalalakihan na umano\u2019y sangkot sa droga ang bumulagta nang pagbabarilin ng hindi pa kila\u00adlang riding-in-tandem sa magkakahiwalay na lugar sa southern Metro Manila.", "Sa bayan ng Pateros, dead on the spot sanhi ng maraming tama ng bala sa iba\u2019t ibang bahagi ng katawan ang biktimang si Ederbirth Ponce, 49, naka\u00adtira sa No. 13-S Castillo St., Brgy. Magtangol sa naturang bayan.", "Matapos pagbabarilin ng hindi kilalang grupo ng mga kalalakihan mismo sa loob ng bahay nito ng alas-dos ng madaling-araw.", "Ang biktima ay isa umanong drug user at nasa \u2018drug watch list\u2019 ng Pateros Police.", "Sa Las Pi\u00f1as City, kaagad na nasawi ang biktimang kinilala sa pangalang alyas \u2018Ato\u2019, nasa hustong gulang, residente ng Christ the King Pulo, Brgy. Ta\u00adlon, Las Pi\u00f1as City sanhi pa rin ng tama ng bala sa ulo at katawan buhat sa hindi pa batid na kalibre ng baril.", "Sa record ng Las Pi\u00f1as City Police, isa umanong kilabot na magnanakaw at sangkot sa droga ang pinatay na biktima.", "Kinilala naman ng Taguig City Police ang apat na nasawing sina Amil Namli Guamiel, 35-anyos , Francisco Orolfo alyas \u2018Iskol Buko\u2019, nasa hustong gulang, nakatira sa No. 369 MLQ St., Purok 5, Brgy. Lower Bicutan; Ryan Robosa Pillar alyas \u2018Spike\u2019, 35, ng Zone 8, Gate 3, Brgy. Fort Bonifacio at Ronald Castro alyas \u2018Onad\u2019, 41, residente ng No. 489 Purok 6, Mauling Creek, Brgy. Lower Bicutan, pawang mga residente ng nasabing lungsod.", "Ala-1:30 ng madaling-araw nang pagbabarilin ng hindi kilalang mga suspek si Guamiel sa kahabaan ng Ruhale, Brgy. Calzada Tipas maging ang iba pang biktima sa lugar ng Lower Bicutan, Brgy. Fort Bonifacio at C5 Road, Brgy. Western Bicutan.", "Dahil dito patuloy naman nagsasagawa ng masusing imbestigasyon ang mga awtoridad hinggil sa sunud-sunod na pagpatay sa mga biktima."], "category": "National", "title": ["6 binulagta sa Metro Manila drugs"]},
{"content": ["Tinatayang aabot sa P40 milyong halaga ng smuggled rice mula sa Vietnam\u00a0 ang nasabat ng Bureau of Customs (BoC)\u00a0 sa Manila International Container Port (MICP).", "Iniutos ni Customs Commissioner Nicanor Faeldon ang pagkumpiska sa 26 na container vans na naglalaman ng misdeclared bilang glutinous supplies subalit nang isailalim sa pagsisiyasat ay nadiskubreng naglalaman ito ng bigas.", "Ang nasabing kargamento ay dumating umano sa bansa noong nakalipas na Nobyembre 7 at Nobyembre 13 ngayong taon subalit natuklasang kuwestiyunable ang papeles nito.", "Inihahanda na ng BoC ang kasong misdeclaration, misclassification o undervaluation laban sa broker ng nasabing kargamento dahil sa paglabag sa Customs and Modernization and Tariff Act."], "category": "National", "title": ["P40M smuggled rice inilusot sa pier"]},
{"content": ["Niyanig kahapon ng magnitude 4.1 na lindol ang bayan ng Saint Bernard sa Southern Leyte.", "Sa earthquake bulletin ng Philippine Institute of Volcanology and Seismology (PHIVOLCS), natukoy ang sentro ng lindol sa layong siyam na kilometro sa Kanluran ng Saint Bernard at naramdaman ito bandang alas-12:28 ng hatinggabi.", "Tectonic ang sanhi ng paglindol at may lalim lamang itong apat na kilometro kaya\u2019t naramdaman ang may kalakasang paggalaw ng lupa.", "Naitala ang Intensity 1 sa Palo, Leyte.", "Sa hiwalay na insidente, tinamaan din ng lindol ang bayan ng Albuera, Leyte.", "Tumama rito ang magnitude 3.3 lindol bandang alas-3:42 ng hapon."], "category": "National", "title": ["Southern Leyte nilindol"]},
{"content": ["Labing pitong seaman ang sugatan kabilang dito ang lima na nagtamo ng third degree burn sa kanilang mga katawan matapos sumabog ang isang oil tanker sa Limay, Bataan noong Miyerkules ng hapon.", "Nabatid na habang nagkakarga ng langis ang naturang tanker sa isang refinery sa Limay, Bataan nang sinundan ito ng napakalakas na pagsabog bandang alas-kwatro ng hapon.", "Mabilis namang rumesponde ang mga tauhan ng Bataan Coast Guard at ilang mga sasakyang dagat ng mga mangingisda at pinagtulungang apulain ang apoy gamit ang kani-kanilang fire extinguisher."], "category": "National", "title": ["17 sugatan sa oil tanker explosion"]},
{"content": ["Tinatayang nasa higit P10 milyon ang halaga ng mga natupok na establisiyimento at produktong paninda sa Rosario Public Market sa Rosario, Cavite, nang sumiklab ang apoy pasado alas-10:00 kamakalawa ng gabi, na itinaas sa alarma na hanggang Task Force Alpha.", "Higit sa 20 firetruck mula sa iba\u2019t ibang bayan at lungsod sa lalawigan ng Cavite, at karatig lungsod ng Pasay, Tondo at Sampaloc ang rumesponde sa sunog na lumamon sa higit 80-90% ng pamilihang bayan.", "Kwento ng ilang tindera at tindero sa panayam ng Abante, nagsimula umano ang apoy sa stall ng isang \u2018Analiza\u2019, nang may marinig silang pumutok sa bubungan ng tindahan nito, na naglalaman ng mga plastic products, mabilis umanong kumalat ang apoy dahil karamihan sa mga stall ay gawa sa light materials."], "category": "National", "title": ["P10M natupok sa Cavite market"]},
{"content": ["Kinondena ng Pilipinas ang nangyaring pagpapasabog sa bansang Turkey na ikinasawi ng 44-katao na karamihan ay mga pulis.", "Sa inilabas na kalatas ng Department of Foreign Affairs (DFA), nakikiramay ang Pilipinas sa mga naging biktima ng naturang pagsabog kasabay ng pahayag na kaisa nito ang Turkey sa paglaban sa terorismo.", "Magugunitang noong nakalipas na Disyembre 10, nang dalawang magkasunod na pagsabog ang naitala sa central Istanbul na ikinasawi ng 44-katao kabilang ang 30 pulis at ikinasugat ng 166 iba pa."], "category": "National", "title": ["PH nakiramay sa Turkey"]},
{"content": ["Nasawi ang alkalde ng Palanan, Isabela habang tatlo pa ang iniulat na sugatan nang mag-ala-pagong ang kanilang sinasakyan kamakalawa ng gabi sa Santiago City.", "Matinding pinsala sa ulo ang tinamo ni Mayor Rondolfo Bernardo, Jr., 57, ng Palanan, Isabela na dahilan ng kamatayan nito habang nagtamo ng mga sugat, bugbog at bale ng buto sa katawan ang tatlo nitong kasamahan na sina Engr. Melito Casasola Jr, 39, Municipal Planning and Development Coordinator (MPDC) ng LGU-Palanan; Engr. Emerson Velarde, 46, MPDC naman ng Divilacan, Isabela at ang driver na si Rommel Donato Alvarez, 24, residente ng Woodcrest, Cauayan City.", "Sa inisyal na imbestigasyon ni Supt. Genato Birung, ng Traffic Management Group, ng Santiago City Police Office (SCPO) sakay ng Toyota Fortuner na may plakang ZTY-898 na minamaneho ni Alvarez si Bernardo at dalawang iba pa nang sila ay maaksidente matapos mag-overtake nang hindi napansin ang kinukumpuning lansangan.", "Sa bilis ng takbo, nahulog ang sasakyan sa isang butas dahilan ng pagputok ng gulong at bumaligtad ito ng limang metro mula sa pinangyarihan ng insidente saka sumadsad sa irigasyon.", "Ayon kay Alvarez, hindi nito napansin ang kinukumpuning daan dahil sa kakulangan ng signages kaya nang mag-overtake ay hindi niya ito napansin at nawalan ng kontrol sa manibela nang pumutok ang gulong.", "Napag-alaman na galing sa seminar na isinagawa ng DILG sa Metro Manila at pauwi na sana sa Cauayan City ang mga biktima nang maganap ang aksidente."], "category": "National", "title": ["Isabela mayor nasawi sa aksidente"]},
{"content": ["Dalawang pampasaherong eroplano ang nagsagawa ng emergency landing makaraang kapwa dumanas ng bird strike habang nasa ere sa northern Illinois.", "Ayon sa ulat, unang nagsagawa ng emergency landing ang Flight 1671 na nanggaling sa Chicago Rockford International Airport patungong Punta Gorda, Florida nang ilang ibon ang sumalpok sa makina nito dahilan upang hindi na ito gumana pa.", "Sakay nito ang 177 pasahero at anim na crew kung saan agad na nagdesisyon ang piloto nito na bumalik ang mag-emergency landing sa Rockford.", "Samantala, isa pang eroplano ang nakaranas din ng bird strike sakay ang 164 pasahero at anim na crew members.", "Nanggaling sa Chicago Midway International Airport ang Southwest Airlines Flight 105 at patungo sana sa McCarran International Airport sa Las Vegas nang masalubong ang maraming ibon kung kaya\u2019t nag-emergency landing din.", "Kapwa wala namang iniulat na nasaktan sa nasabing insidente at natuloy din ang biyahe ng mga ito."], "category": "National", "title": ["2 eroplano nag-emergency landing"]},
{"content": ["Kinasuhan\u2002kahapon sa Office of the Ombudsman ang dalawang opisyal ng Bureau of Immigration (BI) na tumanggap ng P50M suhol mula sa negosyanteng si Jack Lam kapalit ng pagpapalaya sa 600 Chinese national na iligal na nagtatrabaho sa Fontana Leisure Park and Casino sa Clark Pampanga.", "Kasong paglabag sa Anti-Graft and Corrupt Practices Act ang ikinaso ni Wally Sombero, retired police general at middleman ni Lam laban sa mga BI officials na sina Immigration Deputy Commissioners Al Argosino at Michael Robles.", "Sa kanyang reklamo iginiit ni Sombero na may sapat na ebidensya laban sa dalawa na tumanggap ng suhol matapos itong mahuli-cam habang tinatanggap ang suhol.", "Matatandaan na una nang sinabi ni Ombudsman\u2002Conchita\u2002Carpio Morales na mas may hurisdiksyon ang Ombudsman sa reklamo laban sa mga BI officials sa halip na sa Department of Justice. Una na din iniutos ni Morales ang motu-proprio investigation sa kaso ng mga BI officials na una nang nagsauli sa DOJ ng P30M na natanggap nila sa negosyanteng si Lam.", "Samantala, inilagay sa look out bulletin ni Justice Secretary Vitaliano Aguirre II bulletin sina Immigrations Deputy Commissioners Al Argosino at Michael Robles, dating Immigration Intelligence officials Charles Calima at Edward Chan at retired PSupt. Wally Sombero, matapos masangkot sa P50 mil\u00adyon extortion scandal kay Jack Lam para sa pagpapalaya ng may 1,316 undocumented Chinese workers na naaresto sa Angeles, Clark ,Pampanga.", "Inirekomenda na rin ni Aguirre kay Pangulong Rodrigo Duterte na masibak sina Argosino at Robles."], "category": "National", "title": ["2 BI commissioners, kinasuhan ng graft ng tauhan ni Jack Lam"]},
{"content": ["Tinatayang nasa P200,000 libong pisong halaga ng shabu ang nakumpiska ng mga pulis sa isang 15-anyos na batang lalaki sa Calamba, Laguna kamakalawa ng hapon.", "Dakong alas-tres ng hapon nang\u00a0 isagawa ang buy-bust operation laban kay \u2018Faisal\u2019 alyas Bata sa terminal\u00a0 ng isang mall sa Brgy. Real, Calamba City at nakuha dito ang dalawang medium plastic sachet na naglalaman ng shabu at tumitimbang ng nasa 100 gramo.", "Na-recover din dito ang anim na piraso ng 500 peso bill.", "Nasa kustodiya ngayon ng Calamba Police ang suspek samantalang dinala na sa PNP Regional Crime Laboratory Office 4A (RCLO 4A), Camp Vicente Lim, Calamba City ang mga nakuhang ebidensya para sa drug at laboratory tests.", "Inihahanda naman ang kaukulang kasong isasampa laban sa binatilyo."], "category": "National", "title": ["P.2M nakumpiska sa binatilyo"]},
{"content": ["Nagdilim ang sikat na Eiffel Tower sa Paris, France bilang pagpapakita ng suporta sa mga biktima ng giyera sa Aleppo, Syria.", "Ayon sa tagapangasiwa ng tower, ang nasabing pagpatay ng ilaw ay dahil sa kautusan mismo ni Paris Mayor Anne Hidalgo para maipakita ang suporta sa Aleppo.", "Sa inilabas na kalatas ng alkalde sinabi nito na isa rin itong paghihikayat sa international community na agad na gumawa ng hakbang para matulungan at masolusyunan ang nasabing kaguluhan.", "Sinasabing Hulyo pa nang magsimulang dumami ang bilang ng mga residente ng Aleppo dahil sa nasabing kaguluhan.", "Noong nakaraang buwan ay nagdesisyon ang Syrian Security Forces na lumusob sa Aleppo para mabawi ito sa kamay ng mga rebelde na apat na taon na nitong hawak ang lugar.", "Tuluy-tuloy naman ang ginagawang evacuations sa ilang daang sibilyan mula sa eastern Aleppo sa Syria."], "category": "National", "title": ["Eiffel Tower nagpatay ng ilaw"]},
{"content": ["Hinihinalang sumubsob at nabagok ang ulo ng umano\u2019y isang lasing na lalaki, makaraang madiskubre ang bangkay nito pasado alas-otso kamakalawa ng gabi\u00a0 na nahulog sa gilid ng irigasyon sa bayan ng Tanza, Cavite.", "Kinilala ng Tanza Municipal Police Station ang biktimang si Senando Abueg y Pisares, 55-anyos ng Ciudad Verde, Brgy. Paradahan 1 sa nasabing bayan, na napag-alamang nakainom at nangangamoy alak ng iproseso ng SOCO Cavite.", "Umihi umano ang biktima sa gilid ng tulay na sakop ng Trece Martires \u2013 Tanza Road, Brgy. Daang Amaya Uno at posibleng nakaramdam ng matinding pagkahilo na naging dahilan ng pagkasubasob nito sa lugar, at tuluyang binawian ng buhay.", "Una ang inaakala ng marami na isang pugot na bangkay ang itinapon sa naturang lugar dahil hindi nakita ang ulo nito matapos na lumubog sa putikan sa naturang irigasyon.", "Wala rin nakitang palatandaan ng foul play sa katawan ng biktima, dahil malinis ito at walang ebidensya ng anumang sugat o pasa sa buong katawan."], "category": "National", "title": ["Senglot swak sa kanal habang umiihi"]},
{"content": ["Nasawi ang isang ex-convict matapos pagsasaksakin ng kanyang pinsan na nagalit sa kanya matapos na makulitan dahil sa pamimilit ng una na patulugin ang suspek, kamakalawa ng hatinggabi sa Tondo, Maynila.", "Idineklarang dead-on-arrival sa Tondo Medical Center ang biktimang si Eddie Boy Santos, 50, nakatira sa Delpan St. Binondo, Maynila na nasawi dahil sa mga tama ng saksak sa iba\u2019t ibang bahagi ng katawan.", "Habang naaresto naman ng mga tauhan ng Manila Police District (MPD) ang suspek na si Leo Pitiquen, 41, miyembro ng Commando Gang at taga 3081 Hermosa St. Tondo, Maynila matapos ang insidente.", "Sa imbestigasyon ni SPO2 Charles John Duran, ng MPD-homicide section, naganap ang insidente dakong alas-11:45 ng gabi sa bahay ng suspek.", "\u201cYung suspek, pinatutulog ng biktima, binibiro lang naman daw na hahampasin ng banko \u2018pag hindi natulog kasi ilang araw ng hindi natutulog\u00a0 at kung anu-ano na ang sinasabi, hindi alam ng biktima na may kutsilyo pala yung suspek, bigla na lang pinagsasaksak \u2018yung biktima na pinsan niya\u201d, ayon kay Duran.", "Nabatid na nagawa pa umano ng biktima na makatakbo papalabas ng bahay kahit na duguan ito at sinundan na lamang ng kanyang pamangkin na siyang nagdala sa kanya sa pagamutan. Ang suspek at biktima ay kalalaya lamang noong Disyembre 12, 2016 mula sa Manila City Jail sa kasong robbery."], "category": "National", "title": ["Ayaw matulog pumatay"]},
{"content": ["Dalawang lalaking magkaangkas sa motorsiklo ang nasawi matapos bumangga sa isang pampasaherong bus sa Quirino Highway, Brgy. San Vicente, Tagkawayan, Quezon, kamakalawa ng gabi.", "Kinilala ni Senior Supt. Rhoderick Armamento, Quezon police director, ang mga nasawi na sina Richard Braza, driver at ang backrider nito na si Cyrus Latog.", "Batay sa report ng Tagkawayan Police, dakong alas-10:30 ng gabi, binabagtas ng mga biktima ang highway pauwi sa kanilang tahanan sa Del Gallego, Camarines Sur nang bumangga ang mga ito sa Daewoo Raymond Transport (ABG 3305) na patungo sa direksyon ng Maynila.", "Naisugod pa sa Tag\u00adkawayan District Hospital ang dalawa subalit kapwa ito ideneklarang dead-on-arrival dahil sa mga tinamong pinsala sa ulo at katawan.", "Inaresto naman ng mga pulis ang driver ng bus na si Michael Malate na ngayon ay sasampahan ng kaukulang kaso."], "category": "National", "title": ["2 riders napisak sa bus"]},
{"content": ["Halos\u2002magkakasabay na\u2002tumimbuwang\u2002ang limang kagawad ng Barangay Public Safety Office (BPSO) na umano\u2019y pawang sangkot sa pagtutulak ng iligal na droga makaraang manlaban sa ikinasang buy-bust operation ng Station Anti-Illegal\u2002Drugs-Special Operation Task Group (SAID-SOTG) ng Quezon City Police Station-6 sa Brgy. Commonwealth, kamakalawa ng gabi.", "Sa inisyal na report kay QCPD Director P/Chief\u00a0 Supt. Guillermo Lorenzo Eleazar ni P/Supt. Lito Patay, hepe ng QCPD PS-6, nakilala ang nasa\u00adwi na sina Raymond Sta. Rita y Lasiana alyas \u2018Rara\u2019, 48; Nestor Tiglao y Cayari, alyas \u2018Iglao\u2019, 43; Justine Redge Cayari y Igay, alyas \u2018Rykel\u2019, 26, pawang\u00a0 may-asawa; Wisely Olarte alyas \u2018Nono\u2019 at isang alyas Gangster,\u2002pawang\u2002residente sa Ipil-Ipil St., Brgy. Commowealth QC.", "Sa inisyal na report ng PS-6, nangyari ang insidente dakong alas-11:40 ng gabi sa Samsung St., Brgy. Commonwealth.", "Bago ang shootout nitong December 14, ganap na ala-1:40 ng hapon, nagsagawa ang mga ope\u00adratiba\u00a0 ng SAID-STOG ng PS-6 sa pangunguna ni P/Chief Insp. Sandie Caparroso, ng buy-bust operation laban kay alyas Rara na kilalang drug pusher at lider ng gun for hire na nag o-operate sa Brgy. Commonwealth at Brgy. Payatas, QC kung saan nakatayo ang Brgy. Outpost ng BPSO Base 9 volunteers. May ulat ding natanggap ang SAID-SOTG na ang naturang grupo ay nangangalaga\u2002ng\u2002mga drug users at pushers sa kanilang nasasakupan.", "Sa operasyon, nagpanggap na buyer si PO3 Andy Adlawan kasama ang isang asset, na nakipag-deal kay alyas Rara sa pagbili ng halagang P1,500 na shabu. Matapos ang transaksyon, nang ibigay ng pulis ang hudyat sa ibang operatiba ay nakatunog si Rara kaya nagbunot\u00a0 ito ng baril at papuputukan ang mga una sabay sigaw na \u201cmay mga kasama kang pulis\u201d.", "Nang\u2002marinig\u2002ng ibang suspek ang sigaw ni Rara ay nagsilabasan na ang apat na iba pa at nakipagbarilan sa operatiba."], "category": "National", "title": ["5 TANOD BUMULAGTA SA DRUG OPS"]},
{"content": ["Hinatulang mabilanggo ng 4-taon ang isang Filipino-Hawaiian matapos mapatunayang nag-smuggle ng iligal na droga sa isang high dessert state prison sa Las Vegas, Nevada.", "Kinilala ang nasabing Pinoy na si Kaleo Gedge, 25-anyos, dating correctional officer, na pinatawan ng parusang pagkakakulong ng 18-buwan hanggang 4-taon makaraang maghain ng guilty plea sa kasong kinakaharap nito.", "Base sa ulat, napatunayan na nagtulak ng bawal na gamot si Gedge sa mga inmates sa Clark County Detention Center.", "Sa record ng korte, narinig ang pakikipag-usap ni Gedge sa telepono na nagsasabing ilagay ang pera at droga sa isang soft drink cup \u2018di kalayuan sa northwest Las Vegas freeway noong nakalipas na Setyembre.", "Dito ay nagsagawa ng operasyon ang mga awtoridad hanggang sa madakip ang akusado habang kinukuha ang droga kung saan nasamsam ang 62 gramo ng methamphetamine o shabu."], "category": "National", "title": ["Pinoy na \u2018tulak\u2019 sa selda, sentensyado sa Hawaii"]},
{"content": ["Kinilala ng Forbes magazine si Russian President Vladimir Putin bilang world\u2019s most po\u00adwerful person.", "Sa ulat, ito na ang pang-apat na beses na nakuha ng Russian President ang nasabing posisyon.", "Paliwanag ng US Business magazine, tuluy-tuloy ang ginagawang trabaho ni Putin para sa impluwensya ng kanyang bansa na kinikilala rin sa buong mundo.", "Samantala, pumangalawa naman sa listahan si US president-elect Donald Trump habang pangatlo naman si German Chancellor Angela Merkel.", "Malaki naman ang ibinaba sa puwesto ni President Barack Obama na naging pang-48 samantalang pangalawa ito sa listahan noong nakaraang taon.", "Samantala, pasok si Pangulong Rodrigo Duterte sa top 100 World\u2019s Most Powerful People ng Forbes Magazine.", "Nalathala sa online ng Forbes magazine noong Diryembre 14 si Pangulong\u00a0 Duterte ay nasa 70th place. Siya ay isa sa 11 bagong pangalang pumasok sa Forbes magz."], "category": "National", "title": ["Putin, pinaka-powerful person"]},
{"content": ["Inilipat na ng National Bureau of Investigation (NBI) ang suspected drug lord na si Kerwin Espinosa.", "Nabatid\u2002na\u2002pasado alas-11:00 ng gabi nang dalhin sa NBI main Headquarters sa Taft Avenue si Kerwin mula sa PNP-Anti Illegal Drug Group.", "Sinabi ni NBI Spokesperson Ferdinand Lavin na ang paglipat kay Kerwin ay base na rin sa ipi\u00adnalabas na kautusan ng Baybay City Leyte RTC Branch 14 matapos mai\u00adlagay si Espinosa sa Provisional coverage ng Witness Protection Program (WPP) ng Department of Justice (DOJ).", "Tiniyak ni Lavin na bibigyan ng mahigpit na seguridad si Espinosa sa NBI.", "Una nang naaresto si Espinosa sa Abu Dhabi noong Oktubre matapos ang alegasyon na sangkot ito sa malawakang drug trade sa bansa.", "Naibalik\u2002sa\u2002bansa si Espinosa noong Nobyembre 25 at humarap sa isina\u00adgawang pagdinig ng Senado at Kongreso kung saan ibinulgar nito ang mga pulis at iba pang opisyal na nagsisilbing protector ng iligal na droga at kinumpirma rin nito ang pagbibi\u00adgay ng pera sa driver/body guard ni Sen. Leila de Lima na si Ronnie Dayan."], "category": "National", "title": ["Kerwin nasa NBI na!"]},
{"content": ["Pinarangalan ng Department of the Interior and Local Government (DILG) ang limang bayaning bumbero na nagligtas sa buhay ng anim na tao, kabilang ang isang-taong gulang na sanggol na na-trap sa nasusunog na 12-storey condominium sa Quezon City.", "Mismong si DILG Secretary Mike Sueno ang nagsabit ng Medalya ng Kabayanihan kina SFO1 Florencio B. Asonza, Jr., SFO1 Ernesto B. Belecarpio III, SFO1 Carmelo E. Eugenio, FO3 Bill I. Astudillo at FO2 Christopher N. Gaor na pawang kasapi ng Special Rescue Unit (SRU) ng BFP-National Capital Region (NCR).", "Kabilang ang lima sa mga kinilala sa paglilingkod sa katatapos lang na 43rd Fire Service Recognition Day na ginanap sa UP Bahay ng Alumni in Quezon City."], "category": "National", "title": ["Saludo sa 5 bayaning bumbero"]},
{"content": ["Nakahanda nang ipagamit sa publiko ang unan\u00adg batch ng New Generation Currency Banknotes na may lagda ni Pangulong Rodrigo Duterte.", "Ayon sa Bangko Sentral ng Pilipinas (BSP), ang mga banknote ay iisyu sa mga awtorisadong agent banks kapag naaprubahan at nakumpleto na ang proseso.", "Kaugnay nito, muli ring ipinaalala ng BSP na simula sa Enero 1, 2017 ay wala nang ha\u00adlaga ang New Design Series (NDS) o lumang banknotes.", "Ibig sabihin, ang mga NDS banknote ay hindi na maaring tanggaping kabayaran sa alinmang transaksyon simula sa susunod na taon.", "Nagtakda naman ng bagong deadline ang BSP para sa pagpapalit ng NDS banknotes.", "Ang mga lumang banknote na idineposito sa mga awtorisadong agent bank bago o pagsapit ng Disyembre 31, 2016, pati na iyong mga naimbentaryo sa mga office of the treasurer ng mga lokal na pamahalaan bago ang nasabing petsa ay maaaring ipalit hanggang Marso 31, 2017."], "category": "National", "title": ["Perang pirmado ni PDU30, ilalabas na"]},
{"content": ["Napanatili ni Pangulong Rodrigo Duterte ang kanyang \u201cvery good\u201d net public satisfaction rating, base sa fourth quarter survey ng Social Weather Stations (SWS).", "Alinsunod sa resulta ng survey ng SWS, ang satisfaction rating ng Pa\u00adngulo ay naitala sa +63, bumagsak ng isang puntos mula sa dating +64 nu\u2019ng nakaraang Setyembre, taong kasalukuyan.", "Pero babala ni Sen. Panfilo Lacson, hindi malayong bumagsak ang popularidad na tinatamasa pa rin ng Pangulo kung hindi ito mag-a-adjust, partikular sa kawalang ingat sa mga pananalita, mga kontrobersyal na polisiya at ilang desisyon.", "Ayon kay Lacson, hindi dapat magkumpiyansa ang Pangulo sa nakuhang mataas na rating bagkus ay kailangan niyang mag-adjust dahil lumalaki na ang bilang ng kumokontra sa kanya.", "\u201cBefore I remember parang 2% lang ang ayaw sa kanya, 8% undecided pa, parang walang against. But then now, medyo lumaki na, sa Mindanao, nag-dip na siya ng 11 points. They should be watchful and they should adjust,\u201d payo ni Lacson.", "\u201cIto ang time na dapat siya ang mag-adjust sa mga pronouncements sa mga ginagawa. Otherwise baka magtuluy-tuloy ang dip ng trust and approval sa kanya ng mga Pilipino. Then he may have a serious problem,\u201d dugtong pa nito.", "Lumabas rin sa pinakahuling survey na 51% ng mga respondents ay naniniwalang makakaapekto sa international standing ng bansa ang madalas na pagbatikos ng Pangulo sa mga foreign officials. Nasa 33% ang hindi naniniwala habang 17% ang undecided.", "Karamihan naman sa mga taga-Mindanao ang nababahala sa pabagu-bagong posisyon ng Pangulo o katumbas ng \u201cstrong\u201d +25, Balance Luzon, \u201cmoderate\u201d +18; Metro Manila, \u201cmoderate\u201d +18 at Visayas, \u201cmoderate\u201d +12."], "category": "National", "title": ["Popularidad ni Digong, padausdos \u2014 Lacson"]},
{"content": ["Pinaalalahanan ng Department of the Interior and Local Government (DILG) ang Pambansang Kapulisan, Local Government Units (LGUs), Bureau of Fire Protection (BFP) at iba pang law enforcement agencies na tiyakin ang ligtas na selebrasyon ng Pasko at Bagong Taon.", "Kaugnay sa plano ni Pangulong Rodrigo Duterte na magpatupad ng nationwide firecracker ban, naglabas ng memorandum si DILG Secretary Mike Sueno para atasan ang mga local executives at Philippine National Police (PNP) na paigtingin ang paghuli sa mga nagbebenta ng iligal na paputok.", "Sa ilalim ng Memorandum Circular No. 2016-176, magkakatuwang ang PNP, BFP at LGUs sa pagtitiyak na walang mapipinsala ng paputok, ligaw na bala, sunog at iba pang firecracker related incidents ngayong Kapaskuhan.", "Pinatututukan ni Sueno ang mahigpit na pagbabawal sa mga malalakas na paputok tulad ng Atomic big, Trianggulo, Super Lolo, Giant Whistle Bomb at iba pang firecrackers na lalagpas sa 0.2 grams ang ginamit na pulbura.", "Pinagbabawal din ng DILG ang paggamit ng iba pang uri ng mapanganib na paputok tulad ng \u2018boga\u2019 o improvised canon na lubhang mapaminsala."], "category": "National", "title": ["Mga bawal na paputok, tinukoy ng DILG"]},
{"content": ["Naghahanap ng pruweba si Sen. Panfilo Lacson kay Pangulong Rodrigo Duterte sa mga pahayag nito na \u201cgalit ako sa corrupt\u201d at ang pinakamalaking hamon ng senador ay i-veto ng Pangulo ang mga nakasiksik na pork barrel fund sa P3.35 trilyong 2017 national budget.", "Kung hindi ito gagawin ni Pangulong Duterte, nagbabala si Lacson na ipepetisyon niya sa Supreme Court (SC) ang pork barrel fund sa panukalang budget sakaling mapirmahan na ito ng Pangulo at maging General Appropriations Act (GAA) of 2017.", "Aniya, hindi lang P3 bilyong pork barrel fund ang nakasiksik sa budget ng Department of Public Works and Highways (DPWH), sa Autonomous Region in Muslim Mindanao (ARMM), kundi ilang daang bilyong piso ang nakakalat sa iba\u2019t ibang ahensya ng gobyerno.", "Agad namang pinalagan ni House appropriations committee chairman Rep. Karlo Nograles ang alegasyon ni Lacson kung saan sinabi nito na ni\u00adrerespeto niya ang senador pero mali umano ang kanyang impormasyon dahil walang nakasiksik na \u2018pork\u2019 sa naipasang budget ng susunod na taon."], "category": "National", "title": ["Galit sa corrupt? \u2018Di nga!"]},
{"content": ["Nanawagan ang Communist Party of the Philippines (CPP) sa lahat ng anak ng bayan na lumahok sa isang \u2018aklasang-bayan\u2019 laban para singilin ang paulit-ulit na pagtalikod ni Pangulong Rodrigo Duterte sa kanyang mga pangako na protektahan ang interes ng maralitang Filipino.", "Sa inilabas na pahayag ng CPP sa pamamagitan ng Philippine Revolution Web Central (PRWC), itinakda ng komunistang grupo ang show of force sa Disyembre 26 kasabay ng selebrasyon ng ika-48 anibersaryo ng pagkakatatag ng CPP/New People\u2019s Army (CPP/NPA).", "\u201cThe Communist Party of the Philippines (CPP) calls on the Filipino people to manifest their indignation over the Duterte regime\u2019s failure to fulfill its peace vows. The Party calls for peace rallies nationwide on December 26 to demonstrate the Filipino people\u2019s unity for a just and lasting peace to coincide with the celebration of the Party\u2019s 48th anniversary,\u201d pahayag ng grupo.", "Magkakaroon din umano ng national assembly ang CPP/NPA sa kanilang guerilla zone sa Davao City na sasabayan ng nationwide simultaneous mass demonstration sa lahat ng balwarte ng mga komunista at mga revolutionary areas."], "category": "National", "title": ["\u2018Show of force\u2019 vs Duterte sa Dec. 26"]},
{"content": ["Kumbinsido si Magdalo Partylist Rep. Gary Alejano na may koneksyon ang nangyayaring extrajudicial killings (EJK) sa mga binibitiwang pahayag ni Pangulong Rodrigo Duterte at nakasisiguro siyang darating din ang panahon na sasabog ito.", "\u201cKung walang nangyayaring patayan sa ground siguro masasabi natin na baka nagbibiro lang si Pangulong Duterte but there\u2019s so much killing happening and that means there\u2019s a connection between the killing. It\u2019s matter of time. Sasabog ito,\u201d ani Alejano.", "Inamin ni Alejano na maraming impormasyon ang kanilang natatanggap na ang patayan ay pera-pera lamang, ang nasabing impormasyon umano ay galing pa mismo sa Philippine National Police (PNP).", "\u201cAng naririnig natin ay pera-pera lang. Ang bawat patay ay may bayad. Hindi na para to cleanse the society ang trabaho ng PNP kundi pagpatay na,\u201d pagbubunyag ng solon.", "Sinabi ni Alejano na ang impormasyong ganito ang batayan para hindi dapat itigil ang imbestigasyon sa extrajudicial killings lalo at may mga personalidad na iniuugnay rito.", "Samantala, iniulat kahapon ni Foreign Affairs Sec. Perfecto Yasay na hindi na matutuloy ang pagtungo sa Pilipinas ng United Nations (UN) special rapporteur on extrajudicial killings para mag-imbestiga sa libu-libong \u2018bulagtaan\u2019 sa bansa.", "Ito ay dahil tumanggi umano si special rapporteur Agnes Callamard na tanggapin ang mga kondisyong inilatag ni Pangulong Duterte. Isa rito ay ang pagkakaroon ng isang public debate para mabigyan din ng pagkakataon ang Pangulo na makapagtanong kay Callamard.", "Kahapon ay hinamon naman ni Sen. Richard Gordon, chairman ng Senate committee on justice and human rights, ang sinumang pumapalag at bumabatikos sa inilabas na 100-pahinang report ng kanyang komite ukol sa EJK inquiry na maglabas ng mga ebidensya laban sa gobyerno para patunayang state-sponsored o inisyatibo ng pamahalaan ang nangyayaring bulagtaan."], "category": "National", "title": ["EJK: BIG BANG VS PDU30!"]},
{"content": ["Tahasang tinawag kahapon ni House Speaker Pantaleon Alvarez na sinungaling at tanga si Sen. Leila de Lima sa paha\u00adyag nito na \u2018impeachable offense\u2019 ang lantarang pagbibida ni Pangulong Rodrigo Duterte na siya mismo ay nanghahanting at pumapatay ng mga kriminal noong alkalde pa siya ng Davao City.", "\u201cHindi lang s\u2019ya sinungaling tanga din pala. You cannot just impeach an official for mere words you have to prove the offense. What if the President will say \u2018I was just joking\u2019,\u201d anang text message ni Alvarez bilang sagot sa mga mamamahayag sa Kongreso na humingi ng komento sa kanya ukol sa bantang impeachment ni De Lima laban sa Pangulo.", "Maging si House majority leader Rodolfo Fari\u00f1as ay nagsabing walang basehan ang banta ng senadora.", "\u201cThe President said that such happened when he was a mayor patrolling the streets of Davao to keep them drug or crime free,\u201d punto ni Fari\u00f1as.", "Paliwanag ng kongresista, maaari lamang na ma-impeach si Pangulong Duterte sa mga paglabag sa batas na ginawa nito habang nanunungkulan bilang Pangulo na ng bansa at hindi sa mga nagdaang panahon.", "Binanggit pa ni Fari\u00f1as na noong Human Rights commissioner at Justice secretary si De Lima ay inimbestigahan na nito ang pagkakasangkot ni Duterte bilang alkalde sa mga patayan sa Davao subalit wala namang napatunayan sa mga ito at patunay ay ang kabiguan ni De Lima na kasuhan ang Pangulo noon.", "Sa panig naman ni Sen. Panfilo Lacson, balewala ang anumang pag-amin ng Pangulo sa sinasabing pamamaslang kung walang marerekober na bangkay na tutugma sa mga sirkumstansyang nakapaloob sa kwento.", "\u201cEwan ko. Kasi may guideline sa impeachment, ano mga basis. First, sa sinabi niyang he killed somebody, wala namang details sino \u2018yan? Maski halimbawa ordinary tao may sinabing may pinatay ako, walang corpus delicti. Nasaan ang pinatay?\u201d paliwanag ni Lacson.", "Ang kontrobersyal na pahayag ng Pangulo na lumikha ng pagkabahala ay nagsasaad ng ganitong mga kataga, \u201cIn Davao I used to do it personally. Just to show to the policemen that if I can do it, why can\u2019t you?\u201d", "Si De Lima ay kasalukuyang dumadalo bilang delegado sa 5-araw na pagtitipon sa Berlin, Germany para sa Annual Conference on Cultural Diplomacy (ACCD).", "Dito ay bitbit ni De Lima ang usapin ng human rights violations sa Pilipinas, partikular ang extrajudicial killings (EJK).", "Noong Martes ay pinarangalan sa Estados Unidos si De Lima bilang isa sa 100 Foreign Policy Global Thinkers of 2016, kahilera sina UN Sec. Gen. Ban Ki-Moon, dating US State Department Sec. Hillary Clinton, Canadian Prime Minister Justin Trudeau at iba pa."], "category": "National", "title": ["DE LIMA, TANGA! \u2014 ALVAREZ"]},
{"content": ["Long weekend para sa mga manggagawa at pamil\u00adyang Pinoy ang pagdiriwang ng Pasko at pagsalubong sa Bagong Taon.", "Sa pamamagitan ng inilabas na Proclamation No. 117 ay idineklara ng Palasyo ng Malaca\u00f1ang ang Disyembre 26, ngayong taon at Enero 2, 2017 bilang special (non-working) days sa buong bansa.", "Ang naturang proklamasyon ay pirmado nina Acting Executive Secretary Menardo Guevarra at Acting Deputy Executive Secretary for Legal Affairs Ryan Alvin Acosta na may petsang Diyembre 13, ngayong taon.", "Parehong pumatak sa araw ng Linggo ang Pasko, Disyembre 25 at Bagong Taon, Enero 1 na ikinukunsiderang regular holidays sa buong Pilipinas.", "Inatasan na ng Malaca\u00f1ang ang Department of Labor and Employment (DOLE) na maglabas ng kaukulang circular para sa implementasyon ng natu\u00adrang proklamasyon sa pribadong sektor."], "category": "National", "title": ["Dec. 26 at Jan. 2, special non-working days"]},
{"content": ["Inilantad na sa publiko ni Pangulong Rodrigo Duterte ang ugnayan ni Philippine National Police (PNP) chief Director General Ronald \u201cBato\u201d dela Rosa at ng kontrobersiyal na hepe ng Criminal Investigation and Detection Group (CIDG) Region 8 na si Supt. Marvin Marcos na nakakaladkad sa nangyaring pagpatay kay Albuera Mayor Rolando Espinosa sa Baybay Jail.", "Sa harap ng Filipino community sa Cambodia ay isinalaysay ng Pangulo kung bakit niya dinidepensahan si Marcos at ayaw tanggalin sa puwesto.", "\u201cYou know, Marcos, classmate niya (Dela Rosa). So, sa PMA, mistah niya eh. Pero I believe in his good faith. Pinalitan niya lahat \u2018yung mga pulis nang umupo siya, that were tainted with drugs. But he never knew na pati pala \u2018yung mistah niya, nilagay niya doon sa pwesto, may bukol rin,\u201d pagpapaliwanag ni Pangulong Duterte sa kaso ni Marcos.", "Kaya nang malaman aniya niya ang relasyon nina Gen. Dela Rosa at Supt. Marcos ay siya mismo ang nagdesisyong huwag itong tanggalin sa puwesto.", "\u201cAko ang nagsabi. Huwag mo ng tanggalin \u2018yan. Tutal ikaw lang rin ang naglagay niyan. Hayaan natin. Tingnan ko kung hanggang saan ang na-contaminate niya. He was a regional CIDG. Kung ilan ang pulis na nakuha niya,\u201d dagdag ng Pangulo.", "Sinabi pa ng Pangulo na kinausap siya ni Gen. Bato at nag-sorry sa pangyayari.", "\u201cSir sorry talaga \u2018yung\u2026 hindi ko akalain classmate ko pa naman ito, mistah ko. Nandiyan rin pala sa droga,\u201d ang pahayag umano ni Gen. Bato kay Pangulong Duterte.", "Binigyan-diin ng Pangulo na nagdesisyon siyang panatilihin si Marcos sa puwesto dahil may alam na ito sa operasyon ng ilegal na droga.", "\u201cKasi meron na \u2018yang, may na-konek na \u2018yan. Hanapin natin kung sino. Kay tanggalin mo \u2018yan big\u00adla diyan, iwan mo \u2018yung na-contaminate na niya, infected,\u201d ayon pa sa Pangulo."], "category": "National", "title": ["Sikreto nina Bato at Marcos sumingaw"]},
{"content": ["\u201cTalagang naghanap ako ng engkuwentro para makapatay!\u201d", "Ito ang inihayag ni Pangulong Rodrigo Duterte at noong alkalde pa lamang aniya ito ng lungsod ng Davao ay siya mismo ang nagroronda at naghahanap ng trobol para tugisin at todasin ang mga kriminal.", "\u201cBut in Davao I used to do it personally. Just to show to the guys that, if I can do it, why can\u2019t you? And I go around in Davao with a motorcycle, with a big bike around and I would just patrol the streets and looking for trouble also. Talagang naghanap ako ng engkuwentro para makapatay,\u201d pagbabanggit ni Pangulong Duterte sa talumpati nito sa Wallace Business Forum noong Lunes sa Palasyo ng Malaca\u00f1ang.", "Sa kabila nito, nilinaw naman ni Pangulong Duterte na bagama\u2019t marami na ang natotodas sa inilunsad na giyera kontra ilegal na droga ng kanyang gobyerno, hindi naman lahat ng insidente ng mga pagpatay ay kanilang kagagawan.", "\u201cAnd if you kindly remember about a few weeks before I became \u2014 I took my oath of office especially I became the president \u2014 there were already so many killings every day. Go back in time for me and read the newspapers at that time. It\u2019s very easy you can\u2026 There\u2019s a new technology you can just backtrack. Why? Why is there a widespread killing and even after I became president? You should know the answer. We do not, you know, we do not wrap people with plastic tape. We are not producing mummies in the Philippines for export. Those are indications of torture,\u201d paliwanag ni Duterte.", "Si Pangulong Duterte ang nagtutulak ng kanyang sarili para mapatalsik.", "Ito naman ang reaksyon ni Sen. Richard Gordon sa pag-amin mismo ng Pangulo na pumatay siya ng kriminal.", "\u201cWhen he says that, he\u2019s opening himself up, \u2018di ba? Siya ang nagsabi eh. So ano ang legal way, eh \u2018di mag-impeach kayo,\u201d ayon kay Gordon.", "Gayunpaman, naniniwala ang senador na alam ng Pangulo ang sinasabi nito at alam niya kung paano depensahan ang kanyang sarili.", "\u201cI\u2019m sure he knows how to defend that. Kung magsalita \u2018yan, magagamit sa kanya \u2018yan. He\u2019s a lawyer. Alam niya \u2018yan. Matagal pa siyang piskal. Alam niya ginagawa niya,\u201d ayon pa sa senador."], "category": "National", "title": ["\u2018SELF-CONFESSED KILLER\u2019"]},
{"content": ["Inamin ng internet giant na Yahoo na aabot sa mahigit 1 bilyong user accounts ang na-hack mula pa noong Agosto 2013 na nadagdag sa 500 milyong na-hack din noong nakalipas na buwan ng Setyembre.", "Ayon sa ulat, ibinunyag ng nasabing kumpanya na pawang mga pangalan, phone numbers, passwords at e-mail address ang ninakaw at hindi ang mga bank at data payments ng kanilang users.", "Hindi na rin nila binanggit kung anong bansa ang responsable sa pangha-hack.", "Sinabi ni Bob Lord, ng chief information security officer ng Yahoo, na inaalam pa nito kung papaano nagawang ma-hack ang datos ng 1 bilyong accounts.", "\u201cWe have not been able to identify the intrusion associated with this theft,\u201d sabi ni Lord.", "Kinabibilangan ng \u2018unencrypted security questions and answers ng bawat users\u2019 ang nasabing na-hack na accounts.", "Apela ng Yahoo sa mga users na palitan lagi ang passwords ng mga ito upang makaiwas na ma-hack."], "category": "National", "title": ["1B Yahoo users na-hack"]},
{"content": ["Dahil sa cardiogenic shock, na ang status ay epilepticus hypoglycemia ang dahilan ng pagkamatay ng isang police trainee bago ang pagtatapos ng kanyang training sa Surigao City.", "Ito ang ipinaliwanag ni Chief Insp. Junrey Liung ng Surigao City Police, kaugnay sa pagkamatay ni PO1 Junry Baguhin, miyembro ng Public Safety Field Training Program (PSFTP) Class 2015-02 Maragtas Class at residente ng Tagoloan, Misamis Oriental.", "Ayon\u2002sa\u2002opisyal, idineklarang patay ang biktima ng attending physician ng isang pribadong ospital sa Butuan.", "Sumasailalim sa 16 kilometers evaluation run ang buong klase ngunit nang malapit na ito sa Caraga-Philippine National Police Regional Training Center ng Surigao City, big\u00adlang nawalan ng malay ang biktima na dag\u00adling \u00addinala sa pagamutan.", "Nilinaw din ng opisyal na may benepisyo nang inilaan ang gobyerno para sa mga naulilang pamilya ng police trainee kasabay sa pagpapaabot ng kanilang pakikiramay."], "category": "National", "title": ["Parak namatay sa training"]},
{"content": ["Personal na binisita ni US Ambassador King Sung ang night market sa Roxas Avenue, Davao City kung saan naganap ang malagim na pagsabog na ikinasawi ng 14 katao at 70 ang sugatan.", "Una nito, binisita muna ni Kim ang Public Safety and Security Command Center (PSSCC) bago pumunta sa monumento.", "Masaya naman si City Mayor Inday Sara Duterte-Carpio na isa ang lungsod sa agad pinuntahan ng US ambassador kahit na 13 araw pa lamang ang nakalipas mula nang dumating ito sa bansa.", "Sa kanilang pag-uusap sa alkalde, sinabi ni Kim na suportado nito ang lungsod sa kampanya laban sa terorismo.", "Nagpahayag naman ito ng pakikiramay sa mga pa\u00admilya, survivors at mga nabiktima sa nangyaring pam\u00adbobomba noong nakalipas na buwan ng Setyembre.", "Sinabi naman ni City Administrator Zuleika Lopez, ang pagbisita ng US ambassador sa lungsod ay may kaugnayan sa pakikipagkita nito kay Pangulong Rodrigo Duterte sa Malaca\u00f1an Palace noong nakaraang linggo."], "category": "National", "title": ["US ambassador dumalaw sa night market sa Davao"]},
{"content": [" \u2014 Halos tatlong dosenang katao ang su\u00adgatan matapos na mahulog sa bangin ang isang pampasaherong bus sa bayan ng Siocon sa lalawigan ng Zamboanga del Norte sa Mindanao.", "Sa ulat ng pulisya, naganap ang aksidente kamakalawa ng hapon habang binabaybay ng bus na pag-aari ng kumpanyang Alga Bus Lines ang palusong na lugar sa Barangay Candiz nang pu\u00admalya ang preno nito at bumulusok sa bangin.", "Nagtamo ng mga sugat ang mga pasahero at naisugod naman agad ang mga ito sa pagamutan. Walang naiulat na nasawi sa insidente.", "Sinasabing may lulan na 35 pasahero ang bus nang maganap ang sakuna.", "Sasagutin\u2002umano ng kumpanya ang gastusin ng mga pasahero sa pagamutan."], "category": "National", "title": ["Bus nahulog sa bangin"]},
{"content": ["Sunog ang katawan nang\u2002matagpuan\u2002ang bangkay ng isang pulis na sinilaban nang\u2002buhay at itinapon sa\u2002tagong lugar\u2002sa Catarman, Northern Samar.", "Halos\u2002hindi na makilala ang biktimang si SPO3 Larry Aventajado, nakatalaga sa Catarman Police, nang matagpuan ang katawan nito sa Barangay Imelda.", "Napag-alaman na nakagapos pa ang mag\u00adkabilang kamay ng biktima nang matagpuan ito habang tustado ang katawan.", "Ang sunog na bangkay ng biktima ay kinilala ng kanyang 65-anyos na ina.", "Masusi pang iniim\u00adbestigahan ang insidente."], "category": "National", "title": ["Pulis sinunog"]},
{"content": ["Nakatakdang ipagdiwang ni Pope Francis ang ika-80 taong kaarawan nito sa dararing na Disyembre 17.", "Dito ay pitong e-mail address ang binuo ng Vatican kung saan puwedeng magpadala ng mga mensahe ang mga nais bumati sa Santo Papa mula sa iba\u2019t ibang panig ng mundo.", "Ang pitong e-mail address na nilikha ay may mga lenggwaheng Latin, Italian, Spanish, English, French, German at Polish.", "Ayon sa mga staff mula sa Vatican, magiging normal ang araw ni Pope Francis sa araw ng Sabado.", "Nagsagawa na rin ng stamp ang Vatican para sa ika-80th birthday ng Santo Papa.", "Isang misa rin ang pangungunahan ng Santo Papa sa Pauline Chapel sa Vatican kasama ang mga cardinal sa Roma."], "category": "National", "title": ["Pope Francis, 80-anyos na!"]},
{"content": ["Naitala ng World Meteorological Organization (WMO) ang pinakamalaking alon sa North Atlantic Ocean.", "Sa ulat, natukoy ng WMO na aabot sa 19 metro o 62.3 talampakan ang taas ng alon sa karagatan sa pagitan ng Iceland at United Kingdom.", "Sinasabing ang malaking alon ay mas mataas ng anim na palapag ng isang gusali noong Pebrero 4, 2013 sa UK at Iceland. Unang naitala ang pinakamataas na alon noong Disyembre 2007 na ito ay may taas na 18.275 metro sa North Atlantic.", "Hindi naman ito itinuturing na pinakamataas na alon dahil noong 2002 ay nakakita ng isang barko ng may taas na 29 metro na alon sa North Atlantic wave.", "Maliban sa mataas na alon, may nakita ring kakaibang alon na naitala ng Global Weather & Climate Extremes Archive ng WMO.", "\u201cIt highlights the importance of meteorological and ocean observations and forecasts to ensure the safety of the global maritime industry and to protect the lives of crew and passengers on busy shipping lanes,\u201d ayon sa WMO."], "category": "National", "title": ["Pinakamalaking alon naitala"]},
{"content": [" \u2014 Umabot sa may 75 sako ng mamahaling bigas ang nakulimbat ng hindi nakilalang magnanakaw mula sa nakaparadang trailer trak sa gilid ng Maharlika Highway sakop ng Brgy. H. Concepcion dito kamakalawa ng umaga.", "Batay sa ulat ni P/Supt. Ponciano Zafra nagsadya sa kanya si Leonel Huang Callejo, 28-anyos na negosyante, residente ng Brgy. Maharlika Highway, Purok Villanueva, Brgy. Antonio, Alicia, Isabela at isinumbong ang nakawan.", "Ipinarada umano ng truck driver na si David Bradley Medina, residente ng Magsaysay St. Brgy. Poblacion, Alicia, Isabela ang trailer truck (AHH 105) na may kargadang 750 sako ng sampaguita sinandomeng rice na 50 kilos bawat sako na nagkakahalaga ng Php 1,880.00 kada sako.", "Sa pagsisiyasat ni SPO1 Joel B. Mendoza, nilaslas umano ng mga salarin ang linang nakatakip sa puwitan ng trailer trak at natangay ang mga bigas habang mahimbing na namamahinga si Medina at pahinante nito.", "Nagkakahalaga umano ng P141,000.00 ang kabuuang nanakaw."], "category": "National", "title": ["75 sako ng bigas ninakaw"]},
{"content": ["Naalarma ang pamilya ng 17-anyos na rape-slay victim sa Indang, Cavite na si Melissa Magracia, nang pumutok ang balita na patay na ang pangunahing suspek sa kaso na si Elric Vidallo y Mojica.", "Ayon sa kumalat na balita, namatay sa loob ng Indang Municipal Police Station lock up cell ang suspek kahapon ng madaling-araw.", "Subalit nang kumpirmahin ng Abante kay PO2 Bryan Jay Comia, may hawak ng kaso ni Melissa, pinabulaanan nito ang mga kumalat na balita at sinabing alegasyon lamang ang mga ito.", "\u201cMula po kaninang umaga ay kabi-kabila ang natawag sa amin at tinatanong kung totoong patay na yung suspek, nasa loob pa rin po siya ng kulungan at buhay na buhay,\u201d ayon kay PO2 Comia.", "Idinagdag rin nitong marahil ay pinagpasa-pasahan lang na salita ang pinanggalingan ng tsismis.", "Nakahinga naman ng maluwag ang pamilya Magracia nang malamang hindi totoo ang kumalat na balita dahil nais nilang makamit ang hustisya para kay Melissa."], "category": "National", "title": ["Cavite rape-slay suspect, \u2018pinatay\u2019"]},
{"content": ["Agaw-buhay ngayon ang isang lalaki sa \u00adTondo Medical Center matapos umanong pagtulungang gulpihin at saksakin pa, ng bagong kinakasama ng kanyang dating asawa at bayaw nito sa lungsod ng \u00adNavotas kamakalawa ng gabi.", "Sa ulat ng Navotas City Police, dakong alas-otso ng gabi nang maganap ang insidente sa labas ng bahay ng mga suspek na sina Arturo Basas, 19-anyos at bayaw nitong si Ronald Austerio, 29-anyos sa Buwan-Buwan St., Brgy., North Bay Boulevard South ng nasabing lungsod.", "Pumunta umano sa bahay ng dating kinakasama na si Jay Anne Avejere ng Phase 1-C ang biktimang si Edward Aniano, 19-anyos para kunin lamang ang kanilang 3-anyos na anak dahil sa nabalitaan niya umanong minamaltrato ito.", "Ngunit ayaw umanong pumayag ni Avejere at ikinatuwirang natutulog umano ang bata at ayaw niya itong gisingin, doon na umano nagkasagutan ang da\u00adting magkarelasyon hanggang sa makihalo na si Basas at dahil naroroon din ang bayaw nitong si Austerio.", "Pinagsusuntok at pinagsisipa ng mag-bayaw ang biktima at hindi pa nakuntento ay bumunot pa ng patalim ang dalawa at pinagtulungan sasaksakin ang \u00adbiktima."], "category": "National", "title": ["Ama kritikal sa pagbawi ng anak"]},
{"content": ["Hindi na matutuloy ang isasagawa sanang fashion event ng mga Miss Universe contestants sa Davao City.", "Ito ay matapos ihayag ng Department of Tourism (DOT) na kanselado na ang nasabing event dahil sa pagbatikos ng mga Davao-based designer sa pagpili kay Renee Salud na opisyal na designer ng mga kandidata.", "Sinabi ni DOT undersecretary Kat de Castro, kanilang napagdesisyunan ang pagkansela ng event at ipinasya na lamang na mamasyal sa Davao ang mga kandidata pero wala nang ibang mga programa pang gagawin.", "Magugunitang nagpahayag ng kanilang pagkadismaya ang ilang mga Davao-based designer matapos na hindi sila napili na mag-design ng mga isusuot ng mga kandidata at sa halip ay si Salud lamang.", "Bagamat kanselado, mahigpit pa rin ang ipatutupad na seguridad ng pulisya ng Davao para sa mga kandidata ng Miss Universe."], "category": "National", "title": ["Davao tablado na sa Miss U event"]},
{"content": ["Sabog ang bungo ng isang binata nang targetin sa ulo ng mga hindi pa nakikilalang kalalakihan habang ang biktima ay nakatayo sa harapan ng isang karinderya sa Barangay Pinagbuhatan, Pasig City, \u00adkamakalawa ng gabi.", "Batay sa ulat ni PO2 Danilo Damasco ng Pasig City Police, nabatid na dakong alas-8:20 ng gabi nang pagbabarilin ng mga \u2018di kilalang suspek ang biktimang si Jeric Amor, 24, binata, walang hanapbuhay, tubong Sorsogon at residente ng No. 355 Fontanilla Compound, V. Caliwag St., Brgy. Pinagbuhatan.", "Lumalabas sa imbestigasyon na nakatayo lamang umano ang biktima sa harapan ng Helen\u2019s Carinderia sa Urbano Velasco Avenue kanto ng Acacia St., sa Brgy. Pinagbuhatan, nang targetin at pagbabarilin sa ulo ng mga salarin.", "Hinala ng mga pulis na may kinalaman sa iligal na droga ang krimen matapos matukoy na ang biktima ay kabilang sa drug watch list ng Barangay Pinagbuhatan, at may kategoryang drug pusher/user."], "category": "National", "title": ["Binata pinasabog ang bungo"]},
{"content": ["Matinding takot ang d\u00adinanas ng isang 7-t\u00adaong gulang na batang l\u00adalaki matapos itong i-hostage ng higit sa limang oras ng isang pugante mula sa B\u00adureau of Jail Mana\u00adgement\u2002and\u2002Penology (BJMP) sa C\u00adamiling, Tarlac noong Linggo ng umaga.", "Sa naantalang report na ipinarating sa Camp Crame kahapon, nagbibisikleta ang bata nang hatakin ito ng puganteng si Marlon Altizo, 37 at ini\u00adakyat sa isang bahay sa Brgy. Poblacion H, Camiling, Tarlac, s\u00adaka itinali sa kanyang katawan habang nakatutok pa ang itak.", "Sa kabila ng matin\u00adding pag-iyak at pagmamakaawa ng bata ay mahigpit pa rin ang pangho-hostage sa kanya ng suspek.", "Napag-alaman na ang nasabing hostage taker ay isa sa tatlong high profile inmate na pumuga mula sa BJMP Camiling kung saan sa pagtakas nito ay nabaril at napatay ang off duty jail guard na si SJO1 Marilou Rico, 43, matapos maagawan ng baril si SJR3 Jerry Bernardino, 48, makalipas saksakin ng 14 na beses ni A\u00adltizo at ang isa pang jailguard na si JO2 Joseph Para\u00adyaoan, 34.", "Dahil dito, iniutos ni Camiling Police chief, Chief Insp. Rustico Raposas, sa mga jail guards na triplehin ang pagbabantay sa mga inmates lalo na\u2019t may mga high profile inmates na nakadetine sa nasabing piitan.", "Sa ngayon ay pinaghahanap pa ang isa pang inmates na nakatakas na si Drackilo Falcon 29.", " Ang nasabing tatlong inmates ay pawang da\u00adting kasapi ng kidnap for ransom group."], "category": "National", "title": ["Paslit hinostage ng pugante"]},
{"content": ["Isang\u2002notorious drug pusher sa bayan ng B\u00adocaue na dumayo sa pagtutulak ng droga sa bayan ng Hagonoy ang\u2002napatay\u2002makaraang makipagsapalarang luma\u00adban kaysa masakote ng awtoridad nang mapansing iniwanan siya ng kasamahan habang nasa kasagsagan ng buy-bust operation sa Brgy. Palapat, Hagonoy, Bulacan kahapon ng hatinggabi.", "Kinilala ni P/Senior Supt. Romeo M. Caramat Jr., acting provincial director ng Bulacan PNP, ang suspek na si Ramiro dela Cruz alyas Ramil/Punks, nasa hustong gulang at residente ng Brgy. Lolomboy, Bocaue na nagtamo ng mga tama ng bala sa katawan matapos kasahan ang pulisya kaysa mahuli ng buhay.", "Dakong alas-12:15 kahapon ng hatinggabi nang isagawa ang nasabing buy-bust operation sa nabanggit na lugar kung saan ang target ay si Dela Cruz na tiga\u00adsing tulak sa munisipalidad ng Bocaue."], "category": "National", "title": ["Dumayong tulak nasadlak"]},
{"content": ["Nagpapagaling\u2002sa South Cotabato Provincial Hospital ang 24-an\u00adyos na binata dahil sa walang tigil na pagdurugo ng kanyang ari matapos\u2002\u00admagpatuli sa pamamagitan ng tradisyunal\u2002na pagtutuli\u2002na pukpok.", "Sinasabing nagpatuli ang biktimang\u2002itinago sa pangalang Jay, pero sinabi nito na wala namang\u2002kakaibang\u2002nangyari sa kanyang ari at hindi na rin ito dumugo pagkatapos.", "Gayunpaman, \u00adpag-uwi sa bahay matapos na nagbuhat ito ng pintuan ay saka na dumugo ang kanyang ari at hindi na ito tumigil dahilan para ito \u00adisugod sa ospital upang magpagamot.", "Dito natuklasan na nagkaroon ng hemorrhage\u2002na siyang dahilan\u2002ng patuloy na pagdurugo ng kanyang ari.", "Pinag-aaralan na nga\u00adyon\u2002kung\u2002\u00adsasampahan ng reklamo ng biktima ang nagtuli sa kanya."], "category": "National", "title": ["24-anyos nagpatuli, dinugo"]},
{"content": ["Nagbanta\u2002ng\u2002mas marami pang pag-atake ang teroristang grupong Islamic State of Iraq and Syria (ISIS) sa mga Kristiyano at simbahan.", "Ayon sa ulat, ito ay matapos na aminin ng nasabing grupo na sila ang nasa likod ng pagpapasabog sa main Coptic Cathedral sa Cairo.", "Nakasaad sa inilabas na statement ng ISIS, ang atake ay naghahatid na tuloy ang kanilang paglaban sa Simbahang Katolika.", "Sa\u2002nasabing\u2002pag-atake aabot sa 25-katao ang patay na karamihan ay kababaihan habang 49 ang sugatan sa naganap na suicide bombing.", "Kinilala ni Pangulong Abdel-Fattah el-Sissi ang suicide bomber na si Mahmoud Shafiq Mohammed Mustafa, 22-anyos."], "category": "National", "title": ["ISIS nagbanta sa church bombing"]},
{"content": ["Mismong sa bibig ni Pangulong Rodrigo Duterte nanggaling na hindi siya sigurado kung matatapos niya ang kanyang termino.", "Ayon kay Pangulong Duterte nang humarap ito sa Filipino Community sa Cambodia nitong Martes ng gabi, matanda na aniya siya at ito na ang huling sigwada ng kayang pagsabak sa pulitika.", "Binanggit pa ng Pa\u00adngulo na sa ilalim ng kanyang pamumuno ay sisikapin nitong mawalis ang korapsyon.", "Hindi man aniya siya sobrang honest pero sa edad niya ay wala na siyang balak na gumawa pa ng anumang kabulastugan.", "\u201cKasi \u2018yan ang pangako ko. Hindi naman talaga ako \u2018yung honest, very honest. Pero matanda na kasi ako. I\u2019m 72. This is my last hurrah,\u201d pahayag ni Duterte.", "\u201cAfter this 77, hindi ko nga malaman kung I would still be around till the end of my term. But I just want you guys, Filipino, to take a taste of, a respite of corruption. Kaya wala na \u2018yan,\u201d dagdag nito."], "category": "National", "title": ["\u2018I am not sure if I will still be around by the end of my term\u2019"]},
{"content": ["Kuwestiyonable para kay Senador Richard ang pagkilala o pagbigay ng parangal kay Senador Leila de Lima ng isang maimpluwensiyang Foreign Po\u00adlicy (FP) magazine dahil sa paninindigan nito sa human rights at masusing pagbusisi sa serve ng extra judicial killings (EJK) sa bansa.", " Giit ni Gordon, ngayon lamang n\u00adiya narinig ang naturang award na binigay kay De Lima.", "\u201cAlam ko naman \u2018yun laro na \u2018yun, siyempre kung ako abogado ni De L\u00adima, ganoon din gagawin ko. Binigyan ko \u2018yan ng recognition abroad. Ngayon ko lang narinig \u2018yan,\u201d ayon kay Gordon na minsang nakainitan ni De Lima noong kasagsagan ng pagdinig kaugnay sa EJK na pinanguna\u00adhan ni Gordon bilang chair ng committee on Justice and Human rights."], "category": "National", "title": ["Gordon sa award ni De Lima: Ano \u2018yun?"]},
{"content": ["Paglilinaw ni Senador Grace Poe, wala silang planong ilipat sa Libingan ng mga Bayani (LNMB) ang mga labi ng kanyang amang si Fernando Poe Jr. sa kabila ng pagdeklara rito bilang national artist.", "Kasabay na rin ito ng paggunita kahapon ng ika-12 taong anibersaryo ng pagpanaw ng binansagang \u201chari ng pelikulang Filipino\u201d.", "\u201cBakit pa kailangan ng bantayog sa ibang lugar na mahirap abutin? \u2018Pag si FPJ ay mahirap abutin, mawawala ang diwa ng pagiging FPJ niya,\u201d ayon sa senadora sa kanyang maik\u00adling pananalita sa ginanap na simpleng seremonya sa Poe Mausoleum sa Manila North Cemetery na dinaluhan ng mga kaanak at malalapit na kaibigan.", "Kasama ng senador ang inang si Susan Roces at kanyang asawa at mga anak.", "Ayon pa kay Poe, ang kanyang ama ay nais ring dito mahimlay sa Manila North Cemetery dahil dito umano, ang mga mahihirap ay maaaring pumunta anumang oras.", "Dagdag pa ng senador, masaya na sila sa naging himlayan ng kanyang ama kung kaya\u2019t walang dahilan upang ilipat pa ito.", "Pumanaw si FPJ noong Disyembre 14, 2004, ilang buwan matapos siyang matalo sa presidential elections."], "category": "National", "title": ["FPJ sa LNMB, \u2018di na kailangan"]},
{"content": ["Pirma na lamang ni Pangulong Rodrigo Duterte ang kailangan para maging ganap na batas ang P3.35 trilyong pambansang budget para sa taong 2017 matapos na ratipikahan ng Senado ang bicameral conference report.", "Ang pinagtibay na panukalang budget ay alinsunod sa 10-point socioeconomic agenda ng administrasyon ni Pangulong Duterte, ayon kay Senador Loren Legarda, chair ng Senate committee on finance.", "\u201cThis is a pro-people budget \u2013 one that will be felt by those at the grassroots as it prioritizes rural development and social services,\u201d paliwanag ni Legarda.", "Nanawagan naman ang senadora sa mga ahensya ng gobyerno na gamitin ng tama ang pondong inaprubahan ng Senado.", "\u201cI urge agencies of government to spend these resources well and address the challenges that lead to underspending or low absorptive capacity,\u201d ani Legarda.", "Sa isinagawang botohan sa panukalang budget, 17 senador ang bumoto sa pagpapatibay nito habang kontra naman sina Senador Panfilo Lacson at Sherwin Gatchalian at abstain naman si Senate Majority Leader Vicente \u201cTito\u201d Sotto.", "Kontra si Lacson dahil hindi umano \u201cpork free\u201d ang P3.35 trilyong budget ng pamahalaan sa susunod na taon, kahit na ipinagbawal na ng Supreme Court (SC) ang pork barrel fund nang ideklara nilang labag sa Konstitusyon ang Priority Development Assistance Fund (PDAF)."], "category": "National", "title": ["P3.35T budget sa 2017 aprub na"]},
{"content": ["Makatatanggap na ng regalo ang mga sundalo mula kay Pangulong Rodrigo Duterte.", "Ayon kay DND Secretary\u2002Delfin\u2002Lorenza, mayroon ding ibibigay na munting Pamasko ang Pangulo sa tropa ng pamahalaan mula sa pinakamababang\u2002ranggo hanggang sa battalion commander.", "Bagama\u2019t tiniyak na ito ni Lorenzana, hindi naman nito inanunsyo pa kung ito ay cash at kung magkanong halaga o goods.", "Ipinauubaya\u2002na\u2002ni Lorenzana sa mga ground commanders ang pagpapasya kung bibigyan ng pagkakataon\u2002ang\u2002mga sundalo\u2002na\u2002makapagbakasyon at makapiling ang\u2002kani-kanilang\u2002pamilya sa araw ng Pasko at Bagong taon."], "category": "National", "title": ["PDuterte may gift sa mga sundalo"]},
{"content": ["Simula ngayon, Huwebes ay ipinagbabawal na ng Inter-Agency Council on Traffic (I-ACT) at Metropolitan Manila Development Authority (MMDA) ang mga provincial buses na bumabagtas sa kahabaan ng EDSA upang maiwasan ang mabigat na daloy ng trapiko.", "Sa dalawang pahinang memorandum circular ng MMDA, nakasaad dito na simula alas-sais ng umaga hanggang alas-10:00 ng umaga ay bawal nang dumaan ng EDSA ang mga provincial buses pag weekdays hanggang Disyembre 31 ng taong kasalukuyan.", "Pagdating ng Enero, 2017 ay maaari na muli silang bumagtas sa EDSA.", "Ang hakbangin aniya ng I-ACT at MMDA ay upang bahagyang lumuwag ito sa masikip na trapik dahil asahang magkakaroon ng \u201cExodus\u201d sa mga taga-Metro Manila na magtutungo ng mga probinsiya ngayong buwan ng Kapaskuhan.", "Ayon sa MMDA, ma\u00adaaring dumaan ang natu\u00adrang mga provincial buses sa mga itinalagang alternatibong ruta ng I-ACT.", "Nabatid sa MMDA, ang naturang memorandum circular ay mahigpit na ipatutupad sa mga driver, operator at may-ari ng mga provincial buses na dumaan ng EDSA.", "Ang I-ACT ay binubuo ng MMDA, Land Transportation Office (LTO), Land Transportation Franchising and Regulatory Board (LTFRB), Philippine National Police, Highway Patrol Group (PNP, HPG) sa ilalim ng pamamahala ng Department of Transportation (DOTr)."], "category": "National", "title": ["Provincial buses bawal na sa EDSA"]},
{"content": ["Wala nang bubusalang mga baril.", "Ito ang paninindigan ng pamunuan ng PNP na kung sa mga nakalipas na holiday season ay binubusalan ang mga baril ng mga pulis, ngayon ay hindi na ito gagawin.", "Ayon kay PNP spokesperson Sr. Supt. Dionardo Carlos, aprubado na ni PNP chief Director General Ronald dela Rosa ang nasabing hakbang kaya wala nang makikitang service firearm na may tape sa dulo.", "Ang hakbang na ito ayon kay Dela Rosa ay isinakatuparan sa kumpiyansang pawang mga disiplinado na ang mga pulis at hindi na magpapaputok ang mga ito ng baril.", "Matatandaan na tuwing holiday season lalo na sa pagsalubong ng Bagong Taon ay sineselyuhan ang mga dulo ng baril ng mga pulis para hindi makapagpaputok.", "\u201cDisiplinado na ang mga pulis ngayon. Alam na nila na hindi dapat na magpaputok ng baril sa pagsalubong ng Bagong Taon kaya hindi na kaila\u00adngan pang busalan ang mga service firearms nila,\u201d wika pa ni Dela Rosa."], "category": "National", "title": ["PNP firearms, pinanindigang \u2018di na bubusalan"]},
{"content": ["Kumpiyansa si Pa\u00adngulong Rodrigo Duterte na hawak pa rin niya ang suporta ng mga rebeldeng grupo.", "\u201cThe Reds would never demand my ouster. They will die for me believe me,\u201d pagbibida ng Pangulo sa Wallace Business Forum dinner sa Malaca\u00f1ang kamakalawa ng gabi.", "Ito aniya ang rason kung bakit nakumbinsi niya ang makakaliwang grupo para mag-usap.", "\u201cIt starts with the good intention pronouncement and everything and at the end of the day, it ends with a stalemate. So I do not believe in that shit that\u2026They will never go for the ouster,\u201d ayon pa kay Duterte.", "Malinaw aniyang pruweba ng suporta ng makakaliwang grupo sa kanya ay ang mga ginagawang demonstrasyon ng mga ito kung saan ay si da\u00adting Pangulong Ferdinand Marcos ang kinukondena.", "\u201cLook at their posters. They would just condemn the burial of Marcos. But that was really their line, their favorite lines actually because Marcos was their enemy,\u201d anang Pa\u00adngulo."], "category": "National", "title": ["Si Marcos \u2018yun, hindi ako! \u2014 PDU30"]},
{"content": ["\u201cI have this migraine everyday.\u201d", "Inamin ni Pangulong Rodrigo Duterte na madalas siyang makaranas ng pananakit ng ulo kakawing ng mga iniindang sakit.", "Sinabi ng Pangulo na marami siyang isyu sa kanyang gulugod.", "\u201cI had a bad sleep, the last one was this. And I hit the\u2026I have a lot of issues with my spinal. My doctor would want to operate but you know my wife was a nurse and she used to work in the States, United States, and she said, since a lot of operations for the spinal that went awry, that went wrong,\u201d paghahayag ni Pangulong Duterte sa Wallace Business Forum Dinner sa Palasyo ng Malaca\u00f1ang nitong Lunes ng gabi, Disyembre 12.", "Ipinaliwanag pa ni Duterte na madalas nitong pinipisil ang kanyang palad para mawala ang sakit.", "Inihayag din ng Pa\u00adngulo na masyadong delikado kaya hindi na siya maaaring sumalang sa operasyon.", "\u201cSo that if you guys see me always with a sad mode, I am actually pushing a nerve here to relieve the pain. And even if when I\u2019m doing my arms sa kimbo and sometimes I do this\u2026It\u2019s actually pushing something here to relieve the pain. I cannot afford the operation, it\u2019s not because I do not have the money. I have the money to pay for it. It\u2019s because my wife said that when \u2014 nerve is cut, you are dead forever,\u201d dagdag nito.", "Ito aniya ang mga bagay na hindi niya puwedeng pagdesisyunan nang mag-isa dahil kasal siya.", "Bilang reaksyon, sinabi ni presidential spokesman Ernesto Abella na ang sakit sa gulugod (spine) ng Pangulo at maging ang Buerger\u2019s disease nito na nakuha sa paninigarilyo at pag-inom ng alak ay hindi dapat ipangamba ng samba\u00adyanan.", "\u201cRegarding the President\u2019s health, there\u2019s really absolutely nothing to worry about. Whatever he mentioned is just part of wear and tear. But he is okay, in fact, if I may be allowed to say is he is looking more guapo these days,\u201d sabi ni Abella sa panayam ng media sa Ninoy Aquino International Airport (NAIA) Terminal 2 bago lumipad si Pangulong Duterte patu\u00adngong Cambodia at Singapore para sa state visit nito."], "category": "National", "title": ["PDU30 UMAMIN SA SAKIT!"]},
{"content": ["Kinilala ng maimpluwensyang Foreign Policy (FP) magazine ang human rights advocate na si Sen. Leila de Lima bilang isa sa 100 leading global thinkers for 2016 dahil sa naging aksyon nito sa pagbusisi sa serye ng extrajudicial killings (EJK) sa Pilipinas.", "Si De Lima, dating chairperson ng Commission on Human Rights (CHR) at dating justice secretary, ay pinarangalan \u201cfor standing up to an extremist leader\u201d at isa sa 13 global thinkers sa \u201cChallengers\u201d category sa hanay ng 100 leading global thinkers para sa taong ito.", "\u201cSince taking office in June, Philippine President Rodrigo Duterte has waged a brutal war on drugs. Thousands of alleged traffickers, dealers, and users have been executed by state forces or pro-government vigilantes,\u201d ayon sa citation na ipinagkaloob sa senadora sa Washington, D.C.", "\u201cIn response, Sen. Leila de Lima has been a steadfast advocate for the rule of law. As the chair of the Senate Committee on Justice and Human Rights, she spearheaded an investigation into the extrajudicial killings \u2013 work that landed her firmly in Duterte\u2019s crosshairs,\u201d dagdag pa ng FP.", "Kabilang sa nakasama sa listahan ng 100 Leading Global Thinkers for 2016 ng FP ay mga indibidwal at organisasyon na nagtagumpay sa kanilang mga adhikain, kasama na rito sina dating US State Department Hillary Clinton, German Chancellor Angela Merkel, Canada Prime Minister Justin Trudeau, at United Nations Secretary General Ban Ki-Moon.", "Bukod kay De Lima, pinarangalan din bilang \u201cChallengers\u201d sina Rep. Geraldine Roman, French Penitentiary Administration Project Director Geraldine Blin, Women Without Borders Founder Edit Schlaffer, Zimbabwe Pastor Evan Mawarire, at iba pa.", "Napabilib ang Foreign Policy ng katapangan ni De Lima matapos na hindi ito umatras sa pag-atake ni Pangulong Duterte at ng kanyang mga kaalyado laban sa pag-uugnay sa kanya sa drug trade."], "category": "National", "title": ["De Lima pinarangalan sa US"]},
{"content": ["Bigo\u2002si\u2002Malaysian opposition leader Anwar I\u00adbrahim sa huling hirit nito na makalaya sa pagkakakulong\u2002makaraang mahatulan sa kasong s\u00ado\u00addomy na kinakaharap nito noong 2014.", "Sa ulat ng Agence France-Presse, ibinasura ng fede\u00adral court sa Malaysia ang apela ni Anwar na ibasura ang hatol sa kaniya na limang taong pagkakakulong.", "Sinasabing unanimous ang naging desisyon ng limang miyembro ng pa\u00adnel of judges na ibasura ang apela ni Anwar.", "Ito na ang huling legal option para kay A\u00adnwar upang ma-acquit.", "Ngunit dahil sa desisyon ng korte, pagsisilbihan ni Anwar ang nalalabing 16 na buwan ng kaniyang\u2002pri\u00adson\u2002term."], "category": "National", "title": ["Hirit ni Anwar Ibrahim supalpal"]},
{"content": ["BAGUIO CITY \u2014 Labis ang paghihinagpis ngayon ng mga magulang at kaanak ng isang estudyante dito matapos pagnakawan\u2002at\u2002pinagsasaksak\u2002ng\u2002may\u2002halos a\u00adpatnapung beses sa pang-itaas na bahagi ng kaniyang\u2002katawan\u2002kamakalawa dito.", "Naging viral pa sa social media ang naka\u00adhandusay\u2002na\u2002katawan ng\u2002biktima\u2002na\u2002nakila\u00adlang si Kenneth Velasco, 16-t\u00adaong gulang at Grade 10 student sa Pines City National High School.", "Sa imbestigasyon ng mga awtoridad, bandang alas-sais ng umaga kamakalawa nang makita ang nakabulagtang katawan ng biktima kaya kaagad na isinugod sa Baguio Gene\u00adral Hospital kung saan idineklarang\u2002dead-on-arrival ng mga doktor.", "Napag-alaman na dumaan ang biktima sa isang shortcut na daanan papasok ng iskul ng harangin umano ito ng dalawang lalaki at pinagtulungang saksakin.", "Ayon naman sa ina ng biktima na si Claire, mabait naman ang kaniyang anak at hindi kailanman sumali sa mga fraternity o gang activities.", "Nawawala\u2002naman sa\u2002biktima\u2002ang\u2002cellphone n\u00adito at ang baong dala\u00adwang\u2002daang\u2002piso."], "category": "National", "title": ["Estudyante pinatay, ninakawan pa"]},
{"content": ["Limang US Marines ang sugatan makaraang mag-water crash landing ang sinasakyan ng mga ito na maka\u00adbagong helicopter ng Estados Unidos sa Okinawa Prefecture sa bansang Japan.", "Ayon\u2002sa\u2002ulat\u2002ng Agence\u2002France-Presse, natagpuan ang US Marine Corps MV-22 Osprey aircraft sa layong 1 kilometro ng eastern coast ng lungsod ng Uruma dakong alas-9:30 ng gabi sa island prefecture.", "Base sa inisyal na imbestigasyon, nagsasagawa ng military exercises ang limang crew nang big\u00adlang mawalan ito ng kontrol kung saan agad namang nakapag-eject ang mga ito bago pa tuluyang mapasama sa pagbagsak ng nasabing chopper.", "Nasagip naman ang limang crew na nagtamo ng sugat sa iba\u2019t ibang bahagi ng katawan at kasaluku\u00adyang ginagamot sa US naval hospital.", "Ang\u2002nasabing\u2002sasakyang panghimpapawid ay naka-base sa Futenma base sa lungsod ng Ginowan, na nasa central Okinawa at timog ng Uruma ay may kakayahang lumipad na parang eroplano at may kakayahan ding lumapag na parang helicopter.", "Dahil sa pangyayari, hiniling ni Defense Mi\u00adnister Tomomi Inada sa US military na suspendehin muna ang pag\u00adlipad ng Osprey flights hanggang isinasagawa ang tunay na dahilan ng pagbagsak ng isa sa mga ito."], "category": "National", "title": ["US chopper bumagsak, 5 sugatan"]},
{"content": ["Aabot sa 63,000 inahing manok ang pinatay at inilibing dahil sa bird flu outbreak sa Amsterdam, N\u00adetherlands.", "Ayon sa ulat, ang nasabing mga inahing manok ay mula sa isang poultry farm sa hilagang probinsya ng Friesland na sinasabing tinamaan ng nasabing virus.", "Sinasabing ito na ang ikaapat na outbreak sa winter kung saan grabe ang naging epekto nito sa N\u00adetherlands.", "Pinagbawal na rin ng mga awtoridad ang pagbibiyahe ng mga poultry materials kasama na ang itlog at mga poultry product na may 10 km radius sa farm."], "category": "National", "title": ["63,000 manok kinatay sa bird flu"]},
{"content": ["ZAMBOANGA CITY \u2014 Muling umatake ang mga rebeldeng New People\u2019s Army sa South Cotabato at sinunog ang isang provincial bus sa bayan ng Santo Ni\u00f1o.", "Walang\u2002inulat\u2002na \u00adsugatan o nasawi sa nasabing atake na naganap kamakalawa ng gabi \u00adhalos isang kilometro lamang ang layo sa himpilan ng pulisya.", "Nabatid na nagpanggap na pasahero ang \u00adanim na rebelde na \u00adsumakay umano sa bayan ng \u00adIsulan. Nag-deklara ang mga rebeldeng na mi\u00adyembro sila ng NPA pagdating sa naturang \u00adbayan at agad na ipinag-utos sa driver na dalhin sa \u00addakong sementeryo ang bus at doon ay may mga armado pang naghihintay at pinababa ang mga pasahero matapos silang kapkapan.", "Mabilis din tumakas ang\u2002mga\u2002rebelde\u2002ng makitang nilalamon na ng apoy ang bus na pag-aari ng Yellow Bus Line."], "category": "National", "title": ["NPA umatake sa Cotabato"]},
{"content": ["Nagpalabas na ng subpoenas ang Department of Justice (DOJ) laban sa 28 pulis na isinangkot sa pagpaslang kay Albuera, Leyte Mayor Rolando Espinosa at isa pang inmate na si Raul Yap sa sub-provincial jail noong nakalipas na Nobyembre 5.", "Nabatid na itinakda ng five-member panel of prosecutors, pinamumunuan ni Senior Assistant State Prosecutor Li\u00adlian Doris Alejo sa Dis\u00adyembre 20 at Enero 18, 2017 dakong alas-10:00 ng umaga sa DOJ Multi-Purpose Hall, ang prelimi\u00adnary investigation kaugnay sa reklamo ng National Bureau of Investigation (NBI).", "Kabilang sa pinadalhan ng subpoena para sa kasong multiple murder sina Supt. Marvin Marcos, chief ng PNP Criminal Investigation and Detection Group-Region 8 (PNP-CIDG 8), Chief Inspector Leo Daio Laraga, Senior Inspectors Deogracia Pedong Diaz, at Fritz Bioco Blanco.", "Gayundin sina SPO4 Juanito Ampado Duarte, SPO4 Melvin Mendoza Caboyit, at Eric Palattao Constantino, SPO2\u2019s Benjamin Layague Dacallos at Alphinor Milla Serrano Jr., PO3\u2019s Johnny Abuda Ibanez, Norman Tiu Abellanosa, at Lloyd Ortinez Ortiguesa, at PO2 Niel Patrimonio Centino, PO1\u2019s Bernard Rodriguez Orpilla at PO1 Jerlan Sadia Cabiyaan, Cristal Jane Briones Gisma, Divine Grace Baclas Songalia, pawang nakatalaga sa PNP-CIDG 8 at 11 iba pa na pawang nakatalaga sa Regional Maritime Unit 8 na pawang mga kinasuhan ng \u00adrobbery, malicious\u2002procurement\u2002of search warrant, perjury, at planting of evidence sa Comprehensive \u00adDangerous Drugs Act.", "Una nang inihayag ng NBI na walang naganap na shoot-out kun\u2019di rub-out sa pagpaslang kay Espinosa at Yap."], "category": "National", "title": ["28 pulis sa Espinosa slay inisyuhan ng subpoena"]},
{"content": ["CUYAPO, Nueva Ecija \u2014 Bulilyaso pa rin ang isang drug personality kahit tinangkang ihalo sa mga naka-sachet na \u2018tawas powder\u2019 ang itinatagong shabu sa drug operation ng pulisya noong lunes ng umaga.", "Sa ulat ni P/Supt. Felix Castro hindi nakalusot si Marvin Callano Arizabal, nasa wastong gulang, resi\u00addente ng #129 Mendoza St., Brgy. District 7 sa ba\u00adyang ito na nahulihan ng shabu.", "Nabatid sa imbestigasyon ni PO1 Francis Caoile na dakong alas-sais ng umaga isinilbi ng grupo ni SPO4 Rudy Mendoza ang search warrant na inisyu ni Exe\u00adcutive Brigando P. Saldivar ng RTC Branch 31, Guim\u00adba, Nueva Ecija may petsang Disyembre 7, 2016.", "Unang nakakuha ng dalawang sachet na may tatak \u2018TAWAS POWDER\u2019; isang sachet ng shabu at tatlong cellphone sa search na sinaksihan nina Brgy. Captain Renato R. Pescador at Brgy. Kagawad Florentino T. Fajardo.", "Kinumpirma ni Colonel Castro na kasama si Arizabal sa talaan ng drug watch list ng bayan."], "category": "National", "title": ["Shabu inihalo sa tawas, bistado"]},
{"content": ["Tila\u2002binuhusan\u2002ng malamig na tubig ang isang 40-anyos na head collector ng Zapote Market sa B\u00adacoor City Cavite, matapos posasan ng mga pulis sanhi ng tangkang panunuhol sa mga tauhan ni P/Supt. Christopher Olazo, hepe ng Ba\u00adcoor Component Police Station matapos masakote ang nakakabatang kapatid nito sa isang buy-bust ope\u00adration kahapon ng umaga.", "Sa personal na pana\u00adyam ng Abante kay P/Insp.\u2002Arnel\u2002Mendoza, team\u2002leader\u2002ng\u2002grupo, nag-ugat ang pangyayari\u2002nang\u2002maaresto sa buy-bust operation sa Brgy. Ligas 3, pasado alas-12:00 ng hatinggabi kahapon sina Ariong Macapasir y Samurong @ Rio, 36-anyos, kapatid ng suspek at kasapakat na si Fatima Bawi, 22-anyos.", "Nakuha sa posesyon ng mga suspek ang hi\u00adgit sa isang bulto ng shabu (5.4 gramo) at P6,000 buy-bust money.", "Bunsod nito\u2019y agad nagtungo sa Bacoor CPS ang kapatid ni Rio na si Monadato Macapasir y Guilla @ Datu, at sinubukang\u2002aregluhin ang mga operatiba kapalit ng kalayaan ng kanyang kapa\u00adtid.", "Dito na ikinasa ang entrapment operation at matapos ilapag ng suspek ang 30,000 sa mesa ay agad na itong inaresto."], "category": "National", "title": ["Kuya dinakma sa panunuhol"]},
{"content": ["Hinikayat ng mga grupong consumer rights ang pamahalaan na sampahan ng kaso ang importer at iba pang mga personalidad na may kaugnayan sa 360 mil\u00adyon na smuggled na mga bakal na nagmula sa China at ngayon ay nasa pantalan ng Subic.", "Ayon kay Rodolfo \u2018RJ\u2019 Javellana Jr., president ng United Filipino Consumers and Commuters (UFCC), kanilang hinihinala na ang mga steel bars na ito ay substandard na posibleng magdulot ng panganib sa publiko dahil sa posibleng pagguho ng mga gusali \u00adsakali ito ang gamitin ng mga contractor.", "\u201cOn a day to day basis, we are losing around P200 Billion pesos in a year or roughly P500 million pesos a day in smuggling activities at the Bureau of Customs (BOC). If we can collect these customs\u2019 duties and taxes correctly, this can be used by government in nation building to benefit our suffering countrymen,\u201d paliwanag pa ni Javellana.", "Samantala sinabi naman ni Federation of Philippine Industries (FPI) Chairman Jess Arranza na mananatili na ang kanilang grupo na magiging watchdog para kuwestyunin ang anumang maanomalyang shipment na pinapasok sa bansa na hindi pasado sa international consumer standard.", "Ini\u00adhayag pa ni Arranza kanilang kakasuhan sa Department of Trade and Industry (DTI), Bureau of Product Standards (BPS) na pinaniniwalaan na mayroong pagkukulang kung kaya\u2019t nabigyan ng Import Commodity Clearance (ICC) ang importer ng steel bars na nasa Subic Bay ngayon."], "category": "National", "title": ["Nagbabala sa substandard na bakal"]},
{"content": ["Dalawang\u2002aktibong policewoman na miyembro ng Philippine \u00adNational Police (PNP) at isang ka\u00adsabwat nilang \u00adsibilyang babae ang dinakip ng kanilang mga kabaro sa isinagawang entrapment operation sa mismong opisina ng Women\u2019s and Children Protection Desk (WCPD) ng Quezon City Police District (QCPD) Station 3 matapos koto\u00adngan ang dalawang ginang ng halagang P5,000 bilang kabayaran umano sa mga papeles matapos na i-atras ng mga ito ang kanilang kaso kamakalawa ng gabi .", "Sa\u2002ipinatawag\u2002na press\u2002conference\u2002kahapon sa Camp Karingal, \u00adkinilala mismo ni Quezon City Police District (QCPD) Director Chief/Supt. Guil\u00adlermo Lorenzo Eleazar ang mga naarestong suspek na sina SPO2 \u00adHelen Banguel, at PO1 Mayet Eblahan, kapwa \u00adnakatalaga sa QCPD \u00adTalipapa Police \u00adStation-3, sa\u2002\u00adQuirino\u2002Highway, Brgy. Talipapa; at ang kasabwat na \u00adsibilyan na si Ana Marie Acopio y Orale, ng No.3 Cadaing St., ng nasabing barangay.", "Ayon kay Chief/Supt. Eleazar, ang mga suspek ay inireklamo ng mga biktimang sina Cristina Marcos y Sion, 34, may-\u00adasawa, call \u00adcenter agent ng Brgy. Pasong Tamo at Lily Magpantay y Lazo, 39, negos\u00adyante, ng \u00adVisayas Avenue, Gloria Subdivision, Brgy. \u00adTandang Sora kapwa ng Quezon City.", "Lumilitaw na nag-ugat ang pag-aresto sa mga suspek makaraang pormal na dumulog sa tanggapan ng QCPD Stn. 3 \u00adCommander P/Supt. Danilo Mendoza, ang mga biktima kaugnay sa umano\u2019y gina\u00adwang pangingikil ng mga suspek sa kanila ng hala\u00adgang P5,000 kapalit ng bayad umano sa mga papeles sa paggawa ng affidavit of desistance.", "Ito ay kasunod na iurong umano ni \u00adCristina ang kanyang reklamo \u00adlaban sa kanyang asa\u00adwang si Richard Marcos at umanoy kalaguyo nito matapos silang mahuli sa isang apartelle.", "Ayon sa mga suspek ang kailang hinihinging halaga para sa miscellaneous fees."], "category": "National", "title": ["2 POLICEWOMAN, 1 PA DINAMPOT SA KOTONG"]},
{"content": ["CABANATUAN CITY \u2014 Kalaboso ang isang dating barangay captain dito at isang anak na binata sa isinagawang drug operation ng city police kahapon ng umaga.", "Sa pangunang ulat ni P/Supt. Ponciano Zafra kinilala ang mga naaresto na sina ex-Brgy. Captain Leonilo Diaz Sacdal, 54 ng Brgy. Pula sa lunsod na ito at 32-anyos na anak na si Emmerson.", "Nabatid ng Abante na dakong alas-5:30 ng umaga isinilbi ang dala\u00adwang search warrant para sa shabu at baril sa lugar ni Sacdal, na nagsilbi umanong kapitan ng may 15-taon sa naturang barangay.", "Nakakuha ang pulisya ng may siyam na sachet na naglalaman ng may 176 gramo ng shabu at isang caliber .9 MM sa bahay ng mag-ama sa ope\u00adrasyon na naipabatid kay incumbent Brgy. Captain Reynaldo de los Santos.", "Kinumpirma ng pulisya na kasama ang batang Sacdal sa mga sumukong drug personalities sa lungsod noong nakaraang Hulyo 10."], "category": "National", "title": ["Ex-brgy. captain, anak kalaboso sa droga"]},
{"content": ["Nagbabala ang Action for Consumerism and Transparency in Nation Building (ACTION), isang non-government consumer group na ang kaguluhan sa Energy Regulatory Commission (ERC) ay lalong magpapabagal sa implementasyon ng kumpetisyon o ng \u2018retail competition and open access (RCOA)\u2019 sa industriya ng kuryente.", "Ayon kay Jake Silo, tagapagsalita ng ACTION na hindi ang consumers ang makikinabang dahil sa tuwinang mababalam ang RCOA, ang konsyumer ang nagbabayad ng malaki. Idinagdag pa ni Silo na bago ang kontrobersiya noong nakaraang buwan ay umusad na ang RCOA na galing sa pagkahinto sa loob ng halos 15 taon.", "Nitong Mayo ay inilabas ng ERC ang isang takdang-oras para sa paglipat ng mga consumer na mayroong 1 megawatt pataas, mula sa pagiging captive market tungo sa contestable market. Iniumang din ang mga safeguards laban sa sabwatan sa industriya.", "Hinarang ito ng ilang distributors sa Pasig Regional Trial Court (RTC) na nagpalabas ng TRO ngunit ito ay kagyat na sinalungat ng Korte Suprema na nagsabing ang TRO ay makakasira sa industriya ng kuryente, sa ekonomiya ng bansa at makaka-agrabyado sa mga gumagamit ng kuryente.", "Ang utos ng SC noong Oktubre ay nagbigay-daan sa implementasyon ng mandatory contestability sa Pebrero sa susunod na taon."], "category": "National", "title": ["Abolish ERC inawat ng consumer group"]},
{"content": ["Isang 32-anyos na tricycle driver at umano\u2019y live-in partner nito ang nadakip ng Bulacan Provincial\u2002Public\u2002Safety Company (PPSC) makaraang\u2002makumpiska\u00adhan ng droga at patalim nang masita habang magkaangkas\u2002sa\u2002motorsiklo nang walang helmet sa Brgy. Sto. Cristo, Puli\u00adlan, Bulacan kamakalawa.", "Kinilala ni P/Supt. Frankie\u2002Candelario, Company\u2002Commander ng Bulacan PPSC, ang naarestong sina Angelo Arriela, 32 at sinasabing kinakasama nitong si Emelita Lorenzo, 34, tubong Valenzuela City at kapwa nakatira sa A\u00adldana St., Baliwag na nakadetine ngayon sa detention cell ng Bulacan PNP-Malolos City.", "Dakong alas-9:30 ng gabi nang masita ng nagpapatrulyang tauhan ng Bulacan PPSC ang magkaangkas na suspek sa kahabaan ng Brgy. Sto. Cristo, Pulilan dahil walang suot na helmet at nang siyasatin\u2002ang\u2002kanilang gamit ay nakumpiska\u00adhan ito ng isang pakete ng shabu bukod pa sa patalim."], "category": "National", "title": ["Droga, patalim nasabat sa mag-live in"]},
{"content": ["Inihahanda na ni\u00a0Subic Bay Metropolitan Authori\u00adty (SBMA) Chairman Martin Di\u00f1o ang kasong kriminal laban sa mga dating opisyal ng tanggapan na sangkot sa iregularidad at korupsyon kung saan tiniyak nitong walang makakaligtas sa gagawing paglilinis sa ahensya.", "\u201cThis is a housecleaning that will spare no one, because the President\u2019s instructions to me are specific: Go after those who have profited from their position through abuse of authority and several other schemes,\u201d pahayag ni Di\u00f1o kung saan inamin nito na kabilang sa mga respondents sa kaso ay sina dating SBMA chairman Roberto Garcia at OIC Administrator Randy Escolango.", "Matatandaan na kinuwestiyon ni Di\u00f1o ang pagtatalaga ni Executive Secretary Salvador Medialdea kay Escolango bilang OIC ng SMBA dahil labag ito sa batas, giit ni Di\u00f1o na iisa lamang ang dapat na italaga bilang Chairman ng SMBA at ang appointment ay ibinigay sa kanya ni Pa\u00adngulong Duterte kaya naman walang puwang na magkaroon pa ng OIC.", "Mismong si Pangulong Duterte ay nagulat umano sa pagtatalaga kay Escolango. \u201cAppointment involves the exercise of discretion, which, because of its nature, cannot be shared much less be de\u00adlegated unless expressly given to him by law,\u201c pahayag ni Di\u00f1o."], "category": "National", "title": ["Kaso vs ex-SBMA off\u2019ls ikinakasa na"]},
{"content": ["Patay\u2002ang\u2002tatlong \u00adlalaki makaraang pagba\u00adbarilin ang mga ito ng apat na riding-in-tandem sa Purok 1, Brgy. Aplaya, Sta. Rosa City, Laguna kahapon ng madaling-araw.", "Kinilala\u2002ang\u2002mga napatay na sina Alvin Laudit y Oliwa, Fernando Ralasa y Baller at Edward Sabularse y Biag.", "Batay sa imbestigas\u00adyon ng Sta. Rosa \u00adPolice, dakong ala-una ng madaling-araw\u2002nakatayo ang tatlo sa harap ng isang tindahan nang dumating ang mga suspek na sakay ng motorsiklo.", "Walang\u2002sabi-sabing pinagbabaril ng mga ito ang mga biktima na agad nasawi.", "Mabilis na tumakas ang mga suspek matapos ang pamamaril.", "Ayon sa PNP \u00adbatay na rin sa pahayag ng mga barangay \u00adopisyal, ang tatlong biktima ay sangkot umano sa mga kaso ng robbery, hol\u00addapan at nakawan sa lugar at kabilang din sa drug watchlist ng PNP."], "category": "National", "title": ["3 lalaki niratrat ng tandem"]},
{"content": ["Nanawagan si Pope Francis\u2002kay\u2002Syrian President Bashar a\u00adl-Assad na tiyakin na igi\u00adnagalang ang international human law at pagbibigay proteksyon sa karapatan ng mga sibilyan\u2002sa\u2002gitna\u2002ng madugong civil war.", "Ang apela ay \u00adginawa ng Santo Papa sa pamamagitan ng isang personal na liham direkta kay Assad na ipinada\u00adla kay Cardinal \u00adMario \u00adZenari, top diplomat ng Vatican sa Syria.", "Tiniyak din ng S\u00adanto Papa na may sapat na a\u00adccess ang mga sibilyan sa humanitarian aid.", "Tugon ito ni Pope Francis\u2002sa\u2002libu-libong mga mamamayan sa east Aleppo na nabubuhay ng walang sapat na pagkain, tubig, kuryente at walang access sa mga pagamutan."], "category": "National", "title": ["Pope Francis umapela sa Syrian prexy"]},
{"content": ["Nababahala\u2002ang grupong\u2002EcoWaste C\u00adoalition (EWC) sa bago nilang tuklas na white\u00adning cream na nakakasira ng kidney o bato dahil sa sobrang taas ng asoge o mercury content nito na mahigpit na ipinagbabawal ng World Health Organization (WHO).", "Sa liham ng EWC sa Food and Drug Admi\u00adnistration (FDA), hiniling ng grupo na ipagbawal\u2002ang\u2002pagbebenta ng Xuemeiting\u2002whi\u00adtening cream sa merkado matapos nilang matuklasang nasa 526 parts per m\u00adillion (ppm) ang mercury content nito, gayong 1ppm lang ang pinapayagang mercury content ng isang cosmetic product.", "Dahil sa sobrang taas ng asoge ng naturang whitening\u2002cream,\u2002madali umano nitong sisira\u00adin ang bato o kidney ng gagamit nito ayon sa babala ng WHO.", "\u201cThe\u2002worse,\u2002hindi lang \u2018yung gagamit nito ang expose sa pa\u00adnganib. Kahit \u2018yung mga bata o sinumang kasama n\u2019yo sa bahay na makalanghap o ma-expose sa beauty cream nito ay posibleng\u2002magkasakit\u2002sa bato,\u201d babala ni Thony Dizon,\u2002c\u00adoordinator\u2002ng Project Protect ng EWC.", "Isinailalim sa X-Ray Fluorescence (XRF) device test ang nabiling Xuemeiting\u2002cream\u2002ng EWC sa Ai Ren Tang Chinese\u2002Drug\u2002Store sa\u2002Lucky\u2002Chinatown Mall (Annex) sa Binondo at dito natuklasang umaabot sa 526 parts per million (ppm) ang mercury content ng naturang cosmetic product. Dahil hindi umano rehistrado sa FDA ang Xuemeiting whitening cream, posibleng nakakalat na ito sa iba\u2019t ibang drugstores at cosmetic stores sa buong Metro Manila, gayundin sa mga probinsya.", "\u201cMaaaring\u2002kasuhan ng paglabag sa Republic Act 9711 o ang Food and Drug Administration Act ang mga magbebenta ng ganitong cosmetic p\u00adruducts,\u201d ayon sa EWC."], "category": "National", "title": ["KIDNEY SAPUL SA WHITENING CREAM"]},
{"content": ["Mabilis na kumalat kahapon sa social media ang pahayag kahapon ni Ombudsman Conchita Carpio-Morales na walang mantsa ng katiwalian si dating Pangulong Benigno \u2018Noynoy\u2019 Aquino III.", "\u201cThe reputation of the former President Benigno Aquino was not tainted with any corruption,\u201d ani Morales sa isang eksklusibong forum ng pahayagang Daily Inquirer.", "Ito ang pagtanggol ng Ombudsman kay Aquino sa harap na rin ng alegasyon at suhestiyon ng mga kritiko nito na kasuhan ng korupsyon ang dating pangulo.", "Ayon kay Morales, bagama\u2019t patuloy ang ginagawang fact finding investigation ng Office of the Ombudsman kay Aquino kaugnay sa Disbursement Acceleration Program (DAP) at Mamasapano incident ay masasabi pa rin nitong hindi corrupt si Aquino.", "\u201cYou have to give it to him. He is corrupt-free,\u201d pahayag ni Morales.", "Aniya, ang istilo ng anti-corruption platform ni Aquino ay \u201cleadership by example\u201d.", "\u201cIt\u2019s leadership by example. It\u2019s probably because of his being not corrupt, he did it by example,\u201d pahayag ni Morales.", "Pero kahit kumbinsido itong hindi corrupt si Aquino, aminado rin si Morales na may ilang \u201cmisfits\u201d pa rin sa paligid ni Aquino."], "category": "National", "title": ["Corrupt-free si PNoy \u2014 Ombudsman"]},
{"content": ["Idinaan ng isang lider-militante sa Facebook ang pagbibigay ng mensahe kay Pa\u00adngulong Rodrigo Duterte dahil tila nakakalimot umano ang Pangulo na dapat ang mahihirap na manggagawa at magsasaka ang pinakikinggan ng pamahalaan.", "Sa mensahe ni Renato Reyes, secretary general ng Bagong Alyansang Makabayan (Bayan), nanawagan ito kay Duterte na mag-i\u00adngat sa mga negos\u00adyante at mga oligarchs na gusto lang umano ay magkamal ng tubo at hindi kailanman naghangad ng ikabubuti ng mga ordinaryong Filipino.", "Ang maikling liham/mensahe ni Reyes ay kasunod ng tila aliw na aliw umanong pakikipag\u00adkuwentuhan ni Pangulong Duterte sa mga ma\u00adyayamang kapitalista at mga makapangyarihang pamilya sa katatapos na The Outstanding Filipino (TOFIL) Awards 2016 sa Heroes Hall ng Malaca\u00f1ang, kamakalawa.", "Narito ang maikling mensahe ni Reyes: \u201cDear Digong, Mas mainam makinig sa mga ordinaryong Pilipino, lalo na sa mahihirap na manggagawa at magsasaka, kesa sa mga malalaking negosyante tulad nu\u2019ng mga nasa Malaca\u00f1ang kagabi\u2026 Ingat diyan kila Peter Wallace at iba pang kumakatawan sa big business at mga oligarchs.\u201d", "Nais iparating ng mensahe ni Reyes ang pakiusap kay Duterte na \u2018wag kalimutang pakinggan ang hinaing ng mga maliliit na mamamayan tulad ng panawagang wakasan ang \u2018endo\u2019, pagpapalaya sa mga political prisoners, wakasan ang militarisasyon sa kanayunan, disenteng trabaho sa mga Filipino, pabahay sa mahihirap, at ang paghingi ng katarungan sa panakaw na paglibing kay dating Pangulong Ferdinand Marcos sa Libingan ng mga Bayani.", "Hindi rin nakaligtas sa puna ni Reyes ang tila \u2018feel na feel\u2019 umanong pakiramdam ni Ilocos Norte Gov. Imee Marcos na makabalik sa Malaca\u00f1ang."], "category": "National", "title": ["Dear Digong: Sana ordinaryong tao ang pakinggan mo!"]},
{"content": ["Anak ng isang schoolmate sa San Beda ang kauna-unahang appointee ni Pangulong Rodrigo Duterte sa Sandiganbayan.", "Ito ay si Quezon City Branch 79 Regional Trial Court Judge Bernelito R. Fernandez.", "Si Judge Fernandez ay anak ni dating Sandiganbayan presiding Justice Bernardo Fernandez, ang kauna-unahang bar topnotcher ng San Beda na alma mater ni Pangulong Rodrigo Duterte.", "Ang ama ni Judge Fernandez ay nagsilbi ring Tanodbayan sa ilalim ng administrasyon ni dating Pangulong Ferdinand Marcos.", "\u201cBernie Fernandez. I just appointed his son to take his place in the San\u00addigan,\u201d banggit ng Pangulo sa talumpati kamakalawa ng gabi sa pa-dinner ng Wallace sa Palasyo.", "Ang appointment letter ay ipinadala sa Korte Suprema ni Executive Secretary Salvador Medialdea na pirmado ni Pangulong Duterte."], "category": "National", "title": ["Anak ng \u2018schoolmate\u2019, unang appointee sa judiciary"]},
{"content": ["Positibo ang Kamara na mas marami pang bilang ng mga Pinoy ang titigil sa paninigarilyo sa pagpasa ng Sin Tax Law gaya umano noong unang patawan ng mas mataas na buwis ang sigarilyo ay umabot sa 4.5M ang tumigil sa paninigarilyo.", "Ayon kay Ways and Means Committee Chairman Dakila Carlo Cua, kumpiyansa siyang mag\u00ad\u00adta\u00ad\u00adtagumpay ang layunin sa pag-amyenda ng sin tax law, una na dito ang pagtaas ng revenue na inaasa\u00adhang aabot sa P13 hanggang P18B; ang pagbawas sa bilang ng mga naninigarilyo at ikatlo ay maprotektahan ang kabuhayan ng mga local tobacco farmers.", "\u201cThe\u2002proposed amend\u00adment to the Sin Tax Reform Act is a \u00adbalancing act of Congress to continue the country\u2019s tobacco farming industry and promote\u2002public\u2002health by curbing smoking and \u00adgenerate more revenues,\u201d pahayag ni Cua.", "Pabor din si Cua na sa halip na unitary tax o pare-parehong P30 ang ibubuwis sa bawat pakete ng sigarilyo ay mas mataas na buwis ang singilin sa mga \u00adpremium brands habang mas mababa sa lower brand.", "Kinumpara ni Cua ang pagbubuwis sa sigarilyo sa imported na Mercedes-Benz at owner-type jeep."], "category": "National", "title": ["Pag\u2013amyemda sa Sin tax law balancing act \u2014 Rep. Cua"]},
{"content": ["Irerekomenda ni Justice Sec. Vitaliano Aguirre II kay Pangulong Rodrigo Duterte na masibak ang dalawa nilang ka-\u2018brod\u2019 sa Lex Talionis Fraternity na ipinuwesto bilang mga deputy commissioners sa Bureau of Immigration (BI) matapos ang pagkakasangkot sa P50 milyon suhol mula sa gaming tycoon na si Jack Lam para sa pagpapalaya sa may 1,300 undocumented Chinese workers na nagtatrabaho sa Fontana Leisure Parks and Casino sa may Clark, Angeles City, Pampanga.", "Sa ginanap na press briefing, sinabi ni Aguirre na kapwa nag-file na ng 30 araw na bakasyon sina Deputy Commissioners Michael Robles at Al Argosino para bigyan-daan ang isasagawang imbestigasyon ng National Bureau of Investigation (NBI) sa umano\u2019y pagtanggap nila ng P50 milyon mula kay dating Supt. Wally Sombero.", "\u201cThere will be no favor whether they are my \u2018brods\u2019 or not. They are my friends. Kasama ko sila sa pagkampanya. They are my fraternity brothers. Wala pang tinanggal sa lahat ng may involvement pero nire-recommend ko na ma-relieve sila,\u201d ayon kay Aguirre.", "\u201cMasama ang loob namin especially sa fraternity pero sapagkat nabahiran ng dumi ang aming fraternity and of course our relations with the President na nagtiwala sa kanyang mga ka-brod,\u201d dagdag pa ni Aguirre.", "Pero napa-comment naman si Ombudsman Conchita Carpio-Morales sa pag-eksena ng opisina ni Aguirre, ang Department of Justice (DOJ) sa kaso ng dalawa.", "Anang opisyal, ang Ombudsman ang siyang tamang tanggapan para mag-imbestiga kina Robles at Argosino.", "Kahapon ay hinamon din ni House Speaker Pantaleon Alvarez ang dalawang opisyal ng BI na magsipagbitiw na sa puwesto, sa halip na magbakasyon lang.", "Kahapon ay humarap sa media ang dalawa upang linisin ang kanilang pangalan sa pagsasabing bahagi ng imbestigasyon nila ang na-hulicam na pagtanggap nila ng P50 milyon mula sa naturang gambling lord."], "category": "National", "title": ["2 ka-brod ni PDU30, pinasisibak sa BI"]},
{"content": ["Iniimbestigahan ng Kabayan partylist ang kanilang sariling first nominee na si partylist Rep. Harry Roque dahil sa \u201cdishonorable beha\u00advior\u201d kasunod ng hindi maayos umano nitong pagtatanong sa pagdinig ng Kamara sa bodyguard/driver ni Sen. Leila de Lima na si Ronnie Dayan.", "Ayon kay Cesar Pabuayon, senior member at spiritual adviser ng Kabayan partylist, inulan umano sila ng batikos sa naging asal ni Roque sa nasabing pagdinig kung saan sa halip umano na ituon ng mambabatas ang kanyang pagtatanong sa koneksyon ni Dayan sa illegal drug trade kung saan ito inuugnay ay mas itinuon ni Roque ang pagtatanong sa pagkakaroon nito ng illicit affair kay De Lima.", "\u201cWe can ignore the actuations of these other congressmen, but we cannot tolerate the same from one who represents us,\u201d pahayag ni Pabuayon kung saan tinukoy pa umano sa mga news article si Roque na isa sa mga mambabatas na nag-\u2018cross the line\u2019 sa paraan at klase ng kanyang mga tanong.", "Ayon kay Pabuayon, irerekomenda ng kanyang komite na patawan ng parusa si Roque kasama na rito ang posibilidad na tanggalin bilang kanilang kinatawan sa Kongreso.", "Sa isang press confe\u00adrence naman, itinanggi ni Roque na naging bastos ito sa pagtatanong. Aniya, hindi na siya nabigla sa naging aksyon dahil noon pa man ay hindi na sila magkasundo ng 2nd nominee ng Kabayan partylist na si Ron Salo."], "category": "National", "title": ["Pag-evict kay Cong. Roque,  inaaral ng sariling partylist"]},
{"content": ["Simula ngayong araw (Disyembre 14) ay ipapatupad\u2002na\u2002ng\u2002Inter-Agency Council on Traffic (I-ACT) at Metropolitan Manila Development Authority (MMDA) ang \u2018Nose In, Nose Out Policy\u2019 sa mga provincial buses terminal sa EDSA.", "Ibig sabihin ng \u2018Nose In, Nose Out Policy\u2019, huhulihin na ang mga sasakyang nakahambalang o nakanguso sa mga entrance ng terminal buses sa EDSA.", "Ayon\u2002sa\u2002MMDA, sa araw na ito ng Miyerkules ay dry-run pa lamang at ang sinumang motorista na lumabag sa \u2018Nose In, Nose Out Po\u00adlicy\u2019 na mahuhuli ay pagsasabihan lang muna at hindi muna ito titikitan.", "Subalit, bukas araw ng\u2002Huwebes,\u2002Disyembre 15 ay titikitan na ang mga ito.", "Ang pagpapatupad sa naturang traffic scheme ay sa bisa ng MMDA Resolution 16-06, Series of 2016.", "Nakasaad pa rin sa resolution na ang mga v\u00adiolator\u2002ay\u2002iisyuhan ng\u2002Uniform\u2002Ordinance Violation Receipt dahil sa paglabag sa traffic obstruction at disregarding traffic sign, na may karampatang multa."], "category": "National", "title": ["Babala sa lahat ng provincial bus"]},
{"content": ["Iniulat kahapon ng Philippine National Police (PNP) na mahigit 2,000 na ang bilang ng mga napapatay sa Oplan Double Barrel ng pulisya simula noong Hulyo 1 hanggang Disyembre 12.", "Sa report na inilabas ng PNP nasa 2,086 na mga drug suspect na ang napapatay matapos umanong manlaban sa isinagawang 38,681 illegal drugs ope\u00adration sa buong bansa.", "Nasa 40,612 naman na mga indibidwal ang arestado habang nasa 5,011,653 na mga bahay ang na-Oplan Tokhang o nakatok.", "Pumalo na rin sa 897,644 na mga drug pusher at user ang sumuko.", "Samantala, nasa 19 na pulis naman ang napapatay sa mga illegal drug operation o killed in action (KIA) at 54 ang nasugatan.", "Sa panig naman ng militar ay tatlong sundalo ang napatay at walo ang nasugatan."], "category": "National", "title": ["Higit 2K na ang patay sa pulis"]},
{"content": ["Hayagang inamin ni Pangulong Rodrigo Duterte na hindi siya takot mamatay dahil nariyan naman si Vice President Leni Robredo na papalit sa kanya sa puwesto.", "\u201cLahat ng tao mamamatay. Kung mamatay ako nandiyan naman si (Vice President) Leni (Robredo). Ano\u2019ng problema ninyo? Kaya may Vice President tayo eh. Totoo. Nandiyan naman si Leni,\u201d bahagi ng talumpa\u00adti ni Pangulong Rodrigo Duterte sa dinaluhang okasyon sa Tarlac.", "Pero sa kabila ng paulit-ulit na pahayag ukol sa pagpalit sa kanya ni Vice President Rob\u00adredo sa anumang hindi inaasahang pangyayari, kamakailan ay iniutos nito sa huli na huwag nang dumalo sa cabinet meetings dahilan para magbitiw ang Bise Presidente bilang housing czar sa katwirang malinaw na wala nang tiwala sa kanya ang Pangulo.", "Kamakailan ay sinabi rin ni VP Robredo na walang sinuman na naghahangad na mawala sa pagka-Pangulo si Duterte dahil ito ang mayroong mandato ng sambayanan at tungkulin ng lahat na suportahan ito habang konstruktibong pumupuna sa mga kuwestyunableng polisiya."], "category": "National", "title": ["\u201cKung mamatay ako, andyan naman si Leni\u201d"]},
{"content": ["Ibinasura kahapon ng Sandiganbayan Second Division ang plunder case laban kay dating Agriculture Undersec. Jocelyn \u2018Jocjoc\u2019 Bolante kaugnay ng P723 milyong fertilizer fund scam.", "Sa desisyon ng graft\u00a0court, ipinaliwanag nito na nabigo ang prosekusyon na maghain ng sapat na ebidensya para patunayan ang kaso laban kay Bolante.", "\u201cThere is no document or testimony submitted to establish that accused Bolante received this unliquidated amount so as to make him probably guilty of the crime of plunder,\u201d ayon sa desisyon ng Sandiganbayan.", "Pinuna pa ng Sandiganbayan na bagama\u2019t ginawa nang state witness ng prosekusyon ang isa sa mga akusado na si Jose Barredo Jr. para madiin si Bolante ay nabigo pa rin ito dahil ang ta\u00adnging naisiwalat lamang ni Barredo ay ang modus operandi sa scheme habang ang conspiracy sa pagitan ni Bolante at mga isinasangkot na opisyal ay hindi naestablisa.", "Ilan pa sa mga akusado ay si dating Assistant Agriculture Secretary Ibarra Poliquit at fertilizer suppliers na sina Jaime Eonzon Paule, Marilyn Araos, Joselito Flordeliza, Marites Aytona, Jose Barredo at Leonicia Marco-Llarena.", "Kasama rin sa co-accused si dating Pangulo at ngayo\u2019y Pampanga Congw. Gloria Macapagal-Arroyo na matatandaang inabsuwelto rin sa kawalan ng ebidensya.", "Bilang reaksyon, sinabi ni Kabayan partylist Rep. Harry Roque na isa sa mga kumontra noon sa asylum sa Estados Unidos ni Bolante na nakalulungkot ang naging desisyon ng Sandiganbayan. Aniya, nakapanghihinayang na walang nangyari sa kaso gayong maraming ebidensya ang nakalap ng Senado."], "category": "National", "title": ["BOLANTE ABSUWELTO!"]},
{"content": [], "category": "National", "title": ["\u201cWin-win\u201d solution handang ibasura ng mga manggagawa"]},
{"content": [" Minasaker ang apat na lalaki na hinihinalang sangkot umano sa iligal na droga nang pagbabarilin ng hindi pa nakikilalang mga salarin habang ang mga biktima ay nagpa-pot-session sa loob ng isang drug den sa Barangay Maybunga, Pasig City kamakalawa ng gabi.", "Agad na nasawi ang biktimang sina Bernie Halcon, ng No. 390 Purok 5, Barangay Maybunga; alyas \u2018Onay,\u2019 ng Pag-asa, Brgy. Caniogan; alyas \u2018Olan,\u2019 ng Brgy. Rosario; at alyas \u2018Jayson,\u2019 kapwa mga nasa hustong gulang ng Brgy. Maybunga, Pasig City.", "Inaalam pa ng mga awtoridad ang pagkaka\u00adkilanlan ng mga tumakas na suspek na nasa anim na katao na mabilis na tumakas lulan ng tatlong motorsiklo.", "Sa imbestigasyon ni SPO1 Hermel Vergara, ng Pasig City Police, alas-11:50 ng gabi nang maganap ang insidente sa tahanan ni Halcon, na sinasabing ginagamit bilang drug den ng mga drug addicts sa naturang lugar.", "Sa salaysay ng testigong si Donna Pinga, nakahiga siya nang makarinig ng sunud-sunod na putok ng baril.", "Nang alamin ay \u00adnakita na lamang niya ang anim na kalalakihan na \u00adpatakas lulan ng tatlong \u00admotorsiklo.", "Kaagad namang rumesponde ang mga mi\u00adyembro ng Brgy. Security Force (BSF) ng Barangay Maybunga at nabungaran nila ang bangkay ng mga biktima na duguang nakabulagta sa ikalawang palapag ng bahay at tadtad ng bala.", "Sa imbestigasyon, sina Jayson at Halcon ay kilalang drug pusher sa kanilang lugar."], "category": "National", "title": ["PASIG MASSACRE"]},
{"content": ["Pitong magsasaka ang sugatan nang \u00adpagbabarilin ng mga guwardiya \u00adhabang nagha-harvest ng mga saging sa Madaum, Tagum City.", "Nagtamo ng mga bala sa katawan ang biktimang sina Jose Palubos, 42; Rico Saladaga, kapwa ng Compostela Valley Pro\u00advince; Jojo Gomez, Belado Francisco, Emmanuel Boladaho, 46, pawang ng San Isidro, Tagum City; Talabani Miparanon, 16, ng Pantucan, ComVal province at Joseph Bertulfo, 58.", "Sa report ng pulisya sa Camp Crame, alas-siyete ng umaga habang nag-aani ng saging ang mga kasapi ng agrarian reform beneficiaries (ARB) ng Lapanday Food Corporation sa Madaum, Tagum City ay pinagbabaril ng mga guwardiya ng kumpanya na pagmamay-ari ng pamilya Lorenzo. Pawang ginagamot sa Davao Regional Hospital ang mga ito.", "Napag-alaman na pitong taon at anim na buwan na mula nang ibi\u00adnigay sa mga benipisaryo ang nasabing lupain at gusto na ng mga magsasaka na kunin ang kanilang mga lupain.", "Ipinag-utos naman ni Agrarian Reform Sec. Rafael Mariano ang pagsasampa ng kaso sa mga security guards ng \u00adLapanday Foods Corporation (LFC) na namaril sa campsite ng mga magsasaka."], "category": "National", "title": ["7 magsasaka niratrat ng mga guwardiya"]},
{"content": ["Kinatigan ng Court of Appeals (CA), ang gina\u00adwang pagsibak ng Office of the Ombudsman laban sa provincial accountant ng Lalawigan ng Pampanga na si Benjamin Yuson na sangkot din sa kontrobersiyal na ferti\u00adlizer fund scam.", "Napapaloob sa 12-pahinang desisyon na\u00ad sinulat ni Associate Justice Elihu Yba\u00f1ez ng CA Seventh Division, ibinasura ang petisyon ni Yuson na kumukuwestiyon sa kautusan ng DILG Region 1 noong Agosto 11, 2014 na tanggalin sa serbisyo si Yuson \u00adalinsunod sa utos ng\u2002Ombudsman\u2002noong Setyembre 18, 2013.", "Nangyari ang pagsibak kay Yuson ay \u00addahil sa reklamong adminis\u00adtratibo noong Mayo 2011, ng Field Investigation Office (FIO) \u2013 Task Force Abono laban kay Yuzon kasama ang iba pang indibidwal kaugnay sa dishonesty, grave misconduct and conduct prejudicial to the best interest of the service.", "Nalaman na si Yuson ay nakipagsabwatan sa kanyang mga kapwa res\u00adpondent sa kaso.", "Sinertipikahan umano ni Yuson ang liquidation report sa pagbili ng 3,880 liters ng Macro-Micro Foliar Fertilizer sa kabila ng kawalan ng bidding, overprice at walang mga papeles o dokumento na maliwanag na paglabag sa anti-graft law.", "Sa desisyon ng CA na pinaboran nina Associate Justices Magdangal de Leon at Victoria Isabel Paredes, hindi nagkamali ang DILG nang ipatupad ang pagsibak kay Yuson."], "category": "National", "title": ["Pampanga accountant sibak sa fertilizer scam"]},
{"content": ["May 6 milyon daga ang gumagala at nakikita sa iba\u2019t ibang tourist destination sa Paris.", "Nabatid sa reports na du\u00admaranas\u2002ngayon ng rat\u2002infestation ang French capital na na\u00adging dahilan para mag-shutdown ang Champs de\u2002Mars\u2002malapit\u2002sa Seine River at ang tanyag na parke sa Eiffel Tower.", "Aminado ang mga awtoridad\u2002na\u2002\u00adhindi nila kaya ngayon na kumpletong maalis ang mga naglipanang daga pero gumagawa na sila ng\u2002mga\u2002matitinding hak\u00adbang para mabawa\u00adsan ang bilang ng mga daga sa lalong madaling panahon.", "Nabatid\u2002na\u2002abala ang mga tao sa Paris sa paggawa ng kanya-kanyang paraan para mahuli ang mga daga tulad ng pagsasara sa mga sewers at paglalagay ng mga pain at traps.", "Nagpahayag na ng pagkaalarma ang gob\u00adyerno ng Paris sa natu\u00adrang\u2002rat\u2002infestation."], "category": "National", "title": ["6M daga sakit ng ulo ng Paris"]},
{"content": ["ZAMBOANGA CITY \u2014 Patay ang isang kilabot na commander ng \u00adBangsa\u00admoro Islamic Freedom \u00adFighters (BIFF) matapos itong lusubin sa loob mismo ng kanyang bahay sa bayan ng Datu Salibo sa magulong lalawigan ng Maguindanao sa Muslim autonomous region sa Mindanao.", "Nabatid na mahim\u00adbing umanong natutulog si Esmael Tamarin nang ito ay pasukin ng mga armado kamakalawa ng madaling-araw at saka niratrat. Agad namang tumakas ang mga salarin ngunit agad naman ibinintang ng BIFF sa militar ang naturang pagpatay.", "Walang umako sa pagpaslang kay Tamarin at itinanggi rin ng militar na may kinalaman ito sa pagligpit kay Tamarin at sa halip ay sinabing maaaring kaaway nito ang tumira sa kanya sa Barangay Butilin.", "Hindi naman mabatid kung bakit walang kasamang tauhan si Tamarin sa kanyang bahay.", "Isinabit ng militar si Tamarin noon sa mga atake at pagpatay sa mga sundalo sa Maguindanao."], "category": "National", "title": ["BIFF kumander nirapido habang tulog"]},
{"content": ["Arestado ang isang lalaking empleyado ng Naga City Hall matapos makunan ng tinata\u00adyang 5 gramo ng pinaniniwalaang shabu sa isina\u00adgawang\u2002drug\u2002buy-bust operation ng pulisya kamakalawa ng hapon sa nabatid na lungsod.", "Ayon\u2002sa\u2002Philippine Drug Enforcement Agency (PDEA) Camarines Sur, ang suspek na si Isidro Garay Jr. ay isa sa mga high value target ng iligal na droga sa lungsod at permanenteng empleya\u00addo ng city hall ng lungsod na nakatalaga sa Bicol Central Station (BCS).", "Base sa ulat, dakong alas-singko ng hapon nang magsagawa ng buy-bust operation ang mga tauhan ng PDEA at kumuha ng halagang P50,000 halaga ng shabu sa suspek.", "Matapos na magkapali\u00adtan ng droga at pera ang suspek at ang police p\u00adoseur buyer ay saka na dinakip ng mga ahente ang suspek."], "category": "National", "title": ["City hall employee na tulak dinakma"]},
{"content": ["Magpi-pitong taon na namumuhay sa camp site ang may 50,000 katao na biktima ng naganap na paglindol sa Haiti.", "Nabatid na nilisan ng mga tao mula sa St. Fume at Port-Au-Prince ang kanilang mga bahay at nagkampo sa isang bakanteng lote matapos ang ma\u00adlakas na pagyanig noong \u00adEnero 2010.", " Nakarekober\u2002ang mga nakatira sa Port-Au-Prince pero hindi na nakaalis pa sa lugar ang mga taga St. Fume, na nanatili sa bakanteng lote sa Haitian capital.", "Hindi na napaalis ng gobyerno ng Haiti ang mga taong nagtayo na ng kanilang mga barung-barong sa lugar.", "Gusto naman ng iba na manatili na lamang sa campsite at doon na mamuhay."], "category": "National", "title": ["50,000 biktima ng lindol, 7 years na sa camp site"]},
{"content": ["Tiniyak kahapon ng Department of the Interior and Local Government (DILG) sa publiko na plantsado na ang seguridad sa darating na malaking event na Miss Universe na gaganapin sa bansa, sa January 2017.", "Ayon kay DILG Undersecretary for Legislative Liaison and Special Concerns Emily Padilla, na itinalaga rin para sa security preparation ng Miss Universe 2017, ang kanilang tanggapan at ang Philippine National Police sa pakikipagtulungan ng Department of Tourism, gayundin sa mga representante ng Miss Universe pageant, ay nagsagawa na ng mga pagpupulong at ocular visits sa venue.", "Ang mga contestants ng Miss Universe mula sa mahigit 90 bansa sa buong mundo ay bibisita sa mga lugar tulad ng Baguio, Cebu, Davao at Bohol upang makita ang kagandahan ng bansa.", "\u201cMahigpit at detalyado na ipapatupad na protocol ng seguridad ay nasa lugar upang maiwasan ang ano mang mga insidente na maaring samantalahin ng mga masasamang elemento."], "category": "National", "title": ["Seguridad sa Miss U kasado na"]},
{"content": ["Arestado ang isang American national kasama ang dalawang babae na umano\u2019y tulak ng iligal na droga sa isinagawang buy-bust operation ng pulisya kamakalawa ng gabi sa Guinobatan, Albay.", "Kinilala ang mga nadakip na suspek na sina Martin Tinkery Phelps, 70, retired seaman; Grace Opiniano, 40, dalaga, da\u00adting OFW at Joanne Baradia, 33, dalaga, habang nakuhanan ang mga ito ng limang sachet ng pinaniniwalaang shabu, timbangan at mga paraphernalia nito gayundin ang halagang P1,000 marked money na ginamit sa buy- bust operation.", "Sa ulat ng pulisya, dakong alas-11:30 ng gabi ng isagawa ang buy-bust operation ng pulisya sa P3 Brgy. San Rafael ng nabatid na bayan kung saan kumuha ang isang police poseur buyer ng halagang P1,000 shabu sa mga suspek.", "Matapos ang palitan ng droga at pera ay saka sumugod ang iba pang kagawad ng pulisya upang arestuhin ang mga suspek.", "Hindi na nakapalag ang mga suspek at sa g\u00adinawang searching ay nakuha pa ang limang s\u00adachet ng shabu na nasa pag-iingat ng Amerikano.", "Sa ngayon ay sinampahan na ng kaukulang kaso ang mga suspek na kasalukuyang\u2002naghihimas ng rehas sa Guinobatan PNP detention cell."], "category": "National", "title": ["Kano, 2 dalaga laglag sa drug raid"]},
{"content": ["Nagbabala si dating Health Secretary Jannette Garin sa mga nasa likod ng dis\u00ad-information campaign sa P3.2 billion nationwide anti-dengue vaccination program na sila ang dapat na sisihin sa oras na lumobo ang dengue cases sa bansa.", "Sa pagdalo ni Garin sa House Committee on Health Congressional Inquiry sa kinukuwestiyong pagbili ng Department of Health ng Dengvaxia vaccine sa Sanofi of France ay ipinagtanggol ng dating kalihim ang programa ng DoH, ani Garin marami na ang nasasawi dahil sa dengue na ang karaniwang mga biktima ay mga bata kaya naman lubhang mahalaga na mayroong vaccination program ang pamahalaan.", "Inihalimbawa pa ni Garin ang kahalintulad na insidente sa pagpapatupad ng rotavirus vaccination program na inihinto dahil sa mga maling impormasyon sa kaligtasan ng bakuna, ang resulta umano ay nagkaroon ng mga diarrhea outbreak.", "\u201cWhat happened? We had outbreaks of diarrhea due to rotavirus in \u00adZamboanga and Samar where babies died from a \u00addisease that can be prevented by a \u00advaccine,\u201d pahayag ni Garin.", "Una nang kinuwestiyon ng ilang medical professionals sa pangunguna ni Dr. Anthony Leachon at ng Philippine College of Physicians ang pagbili ng Sanofi anti-dengue product ng DoH.", "Hamon naman ni Garin na patunayan ng grupo ni Leachon na may anomalya sa pagbili ng dengue vaccine at kung tunay na depektibo ang bakuna."], "category": "National", "title": ["Mga doktor na tutol sa dengue vaccine sisihin"]},
{"content": ["Inuga kahapon ng magnitude 4.4 na lindol ang bayan ng Sarangani sa lalawigan ng Davao Occidental.", "Sa earthquake bulletin ng Philippine Institute of Volcanology and Seismo\u00adlogy \u00ad(PHIVOLCS), naitala ang pagyanig sa layong 17 kilometers Timog ng Sarangani \u00adbandang alas-2:37 ng madaling-araw.", "Ayon sa Phivolcs, tectonic ang origin ng pagyanig na may lalim na 15 kilometers.", "Walang naitalang intensity kahit may ka\u00adlakasan ang paglindol, pero nasundan ito ng isang aftershock.", "Tumama ito \u00adbandang alas-4:51 ng madaling-araw \u00adkahapon sa parehong lugar at naramdaman ito sa lakas na magnitude 2.8.", "Iniulat ng Phivolcs na walang naitalang \u00adcasualty o nasirang ari-arian sa naturang paglindol."], "category": "National", "title": ["Davao Occidental  inuga ng 4.4  magnitude quake"]},
{"content": ["May bago nang talagang Prime Minister ang r\u00aduling National Party ng New Zealand matapos magbitiw si John Key noong nakaraang linggo.", "Ayon sa ulat, nakatakda ang opisyal na panu\u00adnumpa sa puwesto ni Bill English sa Government House sa Wellington habang si Paula Bennett naman ay itinalaga bilang deputy prime minister.", "Sinabi ni Peter Goodfellow, presidente ng partido, ang dalawa ay kapwa outstanding leaders at inaasahang magiging maganda ang kombinasyon sa pamumuno dahil sa kanilang mga naging karanasan.", "Inaasahang patuloy na matatanggap ng mga New Zealander ang kanilang benepisyo sa ilalim ng bagong liderato.", "Ang 54-anyos na si English ay napiling kan\u00addidato ni Key para pumalit sa iniwan nitong \u00adpuwesto."], "category": "National", "title": ["New Zealand may bagong PM"]},
{"content": ["Naghain ng leave of absence ang dalawang mataas na komisyoner ng Bureau of Immigration (BI) matapos masangkot ang pangalan ng mga ito sa umano\u2019y \u2018laga\u00adyan\u2019 para makalaya ang ilang Chinese nationals na n\u00adahuli sa isang illegal o\u00adnline casino sa Clark Freeport, Pampanga.", "\u201cIn the interest of justice and in our adherence to the Rule of Law and our belief in the Truth, we are taking a leave of absence from our duties as deputy commissio\u00adners of the Bureau of Immigration for thirty days e\u00adffective today, December 12, 2016,\u201d sa nilagdaang dokumento nina Atty. Al Argosino at Mike R\u00adobles.", "Idinagdag pa ng mga ito na ang ginawang pagbabakasyon ng mga ito ay bilang pagpapakita ng suporta sa paglaban sa kurapsyon ni Pangulong Rodrigo Duterte.", "Una nito, inatasan ni BI Commissioner J\u00adaime Morente sina Argosino at Robles na magpaliwanag sa loob ng 24-oras hinggil sa sinasabing mala\u00adking pondo na hiningi para makalaya si Jack Lam kasama ang ilang Chinese\u2002nationals\u2002na n\u00adahuli sa isang illegal online casino sa Clark Freeport, Pampanga.", "Maliban kina Argosino at Robles pinagpapaliwanag din nito gayundin si Acting BI Intelligence Chief\u2002Police\u2002Director Charles T. Calima Jr. sa nasabing usapin."], "category": "National", "title": ["2 BI commissioners sa Lam extortion, nag-leave"]},
{"content": ["Nakakumpiska ng iba\u2019t ibang uri ng mga kontrabando tulad ng droga sa isang surpresang \u201cOplan Greyhound at Galulad\u201d na isinagawa nang pinagsanib na \u00adpwersa ng National Capital Regional Police Office (NCRPO), Bureau of Jail Management and Peno\u00adlogy (BJMP) at Bureau of Immigration (BI) sa Metro Manila District Jail sa Camp Bagong Diwa, Bicutan, Taguig City \u00adkahapon ng umaga.", "Ayon kay NCRPO Director Oscar Albayalde, nakantanggap sila ng impormasyon na nagkakaroon umano ng iligal na transaksyon sa naturang kulungan, partikular sa selda ng mga inmates na Chinese nationals.", "Dahilan upang mag\u00adlunsad sila ng surpresang \u201cOplan Greyhound at Galugad\u201d sa naturang bilangguan dakong alas-11:00 ng umaga.", "Nagsagawa ng inspection ang nasabing ope\u00adratiba sa bawat selda ng naturang kulungan kabilang dito ang mga selda na pinagkukulungan ng mga inmates na Chinese nationals.", "Dito ay nakakumpiska ang naturang raiding team ng 70 pirasong plastic sachet na naglalaman ng hinihinalang shabu, drug paraphernalias, hindi pa mabatid na halaga ng cash, iba\u2019t ibang uri ng patalim, 50 cellphones, telebisyon, ilang laptops, mga chips na ginagamit para sa casino, listahan ng mga pangalan at bank account.", "Nagsasagawa pa ng verification ang NCRPO sa mga pangalan na \u00adnakalagay sa listahan, na nagsisilbing record ng mga ito.", "Ayon kay Albayalde, nakakagulat aniya dahil ang naturang kulungan ay matatagpuan mismo sa loob ng kampo at nagpapatupad dito ng mahigpit na seguridad.", "Kung kaya\u2019t masusi niyang paiimbestigahan kung paano nakakapasok ang nabanggit na mga kontrabando at kung sinu-sino ang mga kasabwat ng mga inmates.", "Nabatid, na nasa 71 personnel ng BJMP ang nakatalaga sa naturang kulungan at nasa 1,800 inmates ang kanilang binabantayan.", "Napag-alaman na ang Metro Manila District Jail ay may 7 jail cells at isang selda para sa immigration, na matatagpuan mismo sa loob ng Camp Bagong Diwa, Bicutan, Taguig City."], "category": "National", "title": ["SHABU NASUYOD SA OPLAN GALUGAD"]},
{"content": ["Planado at tiyak ng tatlong hindi nakilalang suspek na may dalang malaking halaga ng pera ang\u2002inabangan\u2002nilang mga biktima sa\u00a0 bisinidad ng SR Money Changer sa Tirona Highway, Brgy. Habay 1, Bacoor City Cavite, na kaharap lamang ng SM City Bacoor.", "Sa ipinadalang ulat sa\u2002Abante\u2002ni\u2002P/Supt. C\u00adhristopher Olazo, hepe ng B\u00adacoor Police, nabatid na dakong alas-12:10 ng tanghali kahapon ng maganap ang krimen, bubuksan umano ng mga biktimang\u2002sina\u2002Ronilo Cantor at Voltaire Villeta, pawang mga empleyado ng SR Money Changer, ang sasakyan nilang Nissan Patrol, nang lumapit ang tatlong armadong suspek at inagaw ang bag na naglalaman ng halagang 500,000 pesos sa mga biktima."], "category": "National", "title": ["Robbery hold up sa Cavite"]},
{"content": ["Tatlo katao kabilang ang isang defeated ma\u00adyoralty bet ang nasawi habang isa pa ang sugatan nang pagbabarilin ng hindi pa nakikilalang salarin habang nasa kasagsagan ng Christmas party sa Sultan Kudarat kamakalawa ng gabi.", "Kinilala ang mga nasawi na sina\u00a0Peter Dumrigue, natalong kandidato sa pagka-mayor ng Sultan Kudarat at mga kamag-anak nitong sina Ernesto Ayson at Florante Guil\u00adlermo habang sugatan naman si Oyet Mateo, mga residente ng Barangay Katiku, President Quirino, Sultan Kudarat.", "Ayon kay Sultan Kudarat police provincial director Sr. Supt. Raul Supiter, habang kumakanta ang mga biktima sa videoke machine kasabay ng kanilang Christmas Party at Family Reunion ay bigla lang silang pinaputukan ng nag-iisang suspek gamit ang M16 armalite rifle.", " Gumanti rin ng putok ang mga security escort ni Dumrigue na sina SPO1 Jonathan La Forteza at Cpl. Ruel Dordas ngunit hindi tinamaan ang suspek at mabilis na tumakas sakay ng motorsiklo sa naghihintay nitong \u00adkasamahan.", "Ang mga biktima ay agad dinala sa Tamondong Hospital sa Tacurong City ngunit binawian ng buhay si Dumrigue, Ayson at Guillermo samantalang nasa maselang kondisyon si Mateo at patuloy na ginagamot.", "Away sa pulitika ang natatanaw ng mga awtoridad sa pamamaril sa mga biktima kung saan target si Dumrigue at nadamay lamang ang kanyang mga kamag-anak."], "category": "National", "title": ["Christmas party inulan ng bala"]},
{"content": ["Pinagwawalis mula sa kani-kanilang kasalukuyang puwesto ang 44 na opisyal ng Land Transportation Franchising and Regulatory Board (LTFRB) para ipatapon sa Mindanao matapos mabisto ang iba\u2019t ibang raket sa loob ng ahensya, kabilang na ang pagbebenta ng prangkisa.", "Kabilang sa inilipat sa Mindanao si LTFRB-Metro Manila Director Rodolfo Jaucian, habang ang 43 iba pa ay mula sa iba\u2019t ibang regional offices ng LTFRB.", "Nagulat si LTFRB chairman Martin Delgra sa natuklasan nilang \u2018ghost database\u2019 o ang pagkakaroon ng franchise release sa kabila ng umiiral na moratorium o suspensyon ng pagproseso at paglalabas ng prangkisa ng anumang pampasaherong sasakyan simula noong 2003.", "Natuklasan din sa imbestigasyon ang iba pang uri ng corruption sa ahensya at katunayan, may natuklasang dokumento ang investigating team na nakatago sa pantry sa halip na nasa pag-iingat ito ng records division at dalawang laptop na \u2018diumano\u2019y ginagamit sa palihim na transaksyon.", "Hinala ni Delgra, posibleng maging susi ang mga dokumentong ito para matuklasan pa ang malalim na korapsyon sa ahensya.", "Pinangunahan ni LTFRB Board Member Aileen Lizada ang pagpapadala ng audit team sa LTFRB-NCR simula noong Agosto 24 at dumaan din sa malalimang validation ang mga nakalap nilang impormasyon bago isinumite sa Office of the Chairman."], "category": "National", "title": ["Raket sa LTFRB prangkisa, binasag; 44 winalis"]},
{"content": ["Lumalakas ang pa\u00adnawagan ng publiko hinggil sa tila hindi makatarungan at hindi patas na disposisyon ng gobyerno sa kaliwa\u2019t kanang pata\u00adyan simula nang pakawalan ni Pangulong Rodrigo Duterte ang kampanyang \u2018war on drugs\u2019.", "Sa komento sa Facebook ni Wilson Fortaleza, secretary general ng Partido ng Manggagawa (PM), sinabi nito na \u201cTotoong hindi katwiran ang kahirapan para gumawa ng krimen. Pero hindi rin totoo na nalulutas ang krimen sa pamamagitan ng pagpatay sa mahihirap na sangkot sa krimen.\u201d", "Ipinunto rin ni Fortaleza ang kanyang opinyon at pagdududa kung bakit mga mahihirap na Filipino ang nabibiktima ng drug war sa halip na mga bigtime drug manufacturer at mga mayayaman, pulitiko, pulis at mga ka\u00adpitalista na nakikinabang sa operasyon ng droga.", "\u201cGusto ko rin ng mapayapang komunidad. Pero hindi sa katahimikang dala ng nagkalat na mga bangkay. Gusto ko ring malutas ang problema sa droga. Pero hindi sa paraan ng pagkamatay ng libu-libong nakatsinelas habang ang mga konektadong manufacturer, supplier at ninja cops ay buhay at ligtas,\u201d giit ni Fortaleza.", "Hinamon ni Fortaleza ang gobyerno na bigyan ng makataong kabuhayan ang mga Filipinong kumakalam ang sikmura, sa halip na gawing almusal, tanghalian at hapunan ang patayan."], "category": "National", "title": ["\u2018Drug war\u2019 vs naka-tsinelas lang"]},
{"content": ["Maaga na namang naperwisyo ang mga pasahero ng Metro Rail Transit (MRT-3) kahapon ng umaga.", "Batay sa abiso ng MRT-3 sa kanilang Twitter account na @dotcmrt3, nabatid na pinababa ang mga pasahero nito sa Santolan station dakong alas-5:21 ng umaga.", "Ayon sa pamunuan ng MRT nagkaroon ng technical problem ng isa sa mga tren nito na \u00adbumibiyahe sa southbound lane.", "Agad naman naisakay sa kasunod na tren ang mga naapektuhang pasahero, at pagsapit ng alas-5:25 ng umaga ay naibalik din sa normal ang operasyon ng MRT-3.", "Ang MRT-3 ang \u00adsiyang nag-uugnay ng Taft Avenue Station sa Pasay City at North Avenue Station sa Quezon City, via Epifanio Delos Santos Avenue (EDSA)."], "category": "National", "title": ["Rush hour tirik sa MRT"]},
{"content": ["Sa paghahain ng reklamo ng Kamara sa Senate committee on ethics laban kay Sen. Leila de Lima, ang parusa na lang na ipapataw ang maaaring pag-uusapan.", "Ipinaliwanag ni Sen. Panfilo Lacson, miyembro ng komite, na dahil umamin na si De Lima na nagbigay talaga siya ng advice sa dati niyang driver at bodyguard na si Ronnie Dayan na huwag humarap sa imbestigasyon ng House committee on justice dahil sa ipapahiya lamang siya, mayroon nang ebidensiya laban sa senadora kung kaya\u2019t ang parusa na lang ang pag-uusapan ng komite.", "Ang parusa na maaa\u00adring ipataw ng ethics committee ay reprimand, suspension o expulsion.", "\u201cSa tingin ko pinag-uusapan na lang penalty. Sa tingin ko based on the evidence. Kasi inamin naman niya na binigay niya advice pero ang nasa batas hindi lang naman coerced eh kundi induced,\u201d paliwanag ni Lacson.", "Hinggil naman sa pagbiyahe ni De Lima sa US at Germany, pabiro umanong sinabi ni Lacson na, \u201cIn jest, sabi ko sa kanya, bumalik ka. Huwag mo akong gayahin. Sabi naman niya, \u2018babalik talaga ako\u2019 dahil haharapin niya daw \u2018yung kaso.\u201d", "Kung matatandaan, minsan na ring nagtago si Lacson\u00a0matapos na idawit sa pagpatay sa publicist na si Salvador \u2018Bubby\u2019 Dacer at sa driver nitong si Emmanuel Corbito."], "category": "National", "title": ["Reprimand, suspension o expulsion kay De Lima?"]},
{"content": ["Sisilipin ng Senado ang napaulat na matin\u00adding trapik kamakailan sa pagpapadala at pagtanggap ng text messages ng subscriber ng dalawang higanteng telecommunication companies (telcos) sa bansa.", "\u201cThere is a need to protect mobile subscri\u00adbers and to ensure that appropriate government agencies proactively and continually create a res\u00adponsive regulatory environment for a viable, affordable, reliable and accessible telecommunications and information infrastructure and services to guarantee the welfare and protection of consu\u00admers,\u201d giit ni Sen. Nancy Binay nang maghain ng resolusyon.", "Sa Senate Resolution No. 246, binanggit ng senador ang reklamong ipinarating sa social media ng mga subscribers ng Smart hinggil sa naranasang delay sa pagtanggap at pagpapadala ng text messages noong Disyem\u00adbre 3.", "Ang delays na ito ay ipinaliwanag naman ng Smart Communications, Inc. sa advisory na ipina\u00adlabas sa nasabing petsa na sanhi umano ng\u00a0technical difficulties ng receiving network.", "Nagpaliwanag naman ang Globe Telecom sa kanilang advisory sa social networking site Facebook na nakikipag-ugnayan na sila sa ibang network upang maresolba ang problema.", "Bagama\u2019t naglabas rin ng abiso ang Smart kinabukasan na naresolba na ang problema, sinabi ni Binay na kailangan pa ring mabusisi sa Senado upang sa gayon ay maiwasan na mangyari itong muli sa hinaharap."], "category": "National", "title": ["PATI TXT NATA-TRAPIK"]},
{"content": ["Isang lalaki ang natus\u00adta sa sunog na tumupok sa tatlong kabahayan sa Brgy. San Isidro Z-1, Tayabas, City kamakalawa ng hapon.", "Kinilala ang biktima na si Antonio Maceda y Naynes na nakulong sa naganap na sunog sa ikalawang palapag ng kanyang bahay.", "Sa imbestigasyon ng Bureau of Fire and Protection (BFP), nagsimula ang sunog sa bahay ng isang Maribeth Calupig na mabilis na kumalat sa dalawang katabing bahay.", "Umabot sa ikaapat na alarma ang sunog na idineklarang fireout maka\u00adlipas ang isang oras.", "Inaalam pa ng BFP ang halaga ng natupok na ari-arian at ang pinagsimulan ng sunog."], "category": "National", "title": ["Lalaki todas sa sunog"]},
{"content": ["Masagana ang magi\u00adging Pasko at Bagong Taon ng isang street sweeper na empleyado ng Department of Public Works and Highway (DPWH) na nakadiskubre sa itinanim na \u2018improvised bomb\u2019 noong Nobyembre 28 ng umaga malapit sa US Embassy sa Roxas Blvd., Ermita, Manila.", "Nakatakdang bigyan ng cash reward na P200,000 ni Manila Mayor Joseph Estrada si Eli Balabagan. Tatanggap din ng tig-P100,000 cash reward ang apat na operatiba ng Manila Police District-Explosive and Ordnance Division (MPD-EOD) na siyang nag-detonate ng bomba.", "Gaganapin dakong alas-10:00 ng umaga sa Bulwagang Villegas ng Manila City Hall ang isang maikling seremonya.", "Ayon kay Estrada karapat-dapat na bigyan ng pagkilala ang katulad ni Balabagan dahil kung sumabog ang bomba tiyak na marami ang mamamatay at masusugatan."], "category": "National", "title": ["P200k sa nakakita ng bomba"]},
{"content": ["Namumuro na ang Land Transportation \u00adOffice (LTO) sa Mababang Kapulungan ng Kongreso dahil masyadong inaabala umano ng mga ito ang mga taong nag-a-apply o nagre-\u00adrenew ng driver\u2019s license.", "Ayon kay Metro \u00adManila development committee chairman Winston Castelo ng Quezon City, hindi nito nagugustuhan ang ginawa ng LTO sa mga tao dahil hindi na nga maibigay umano agad-agad ang lisensya ay pinapapabalik o pinapatawag muna ang mga ito pagkatapos ng apat na buwan.", "\u201cIt is not the fault of license holders that the LTO could not provide them with the license cards at the time of renewal. It is the fault of the LTO so the LTO should at the very least be the one to advise them when the cards become available \u2014 and to have them deli\u00advered,\u201d ani Castelo.", "Kawawa, aniya, rito ang mga tao lalo na ang mga Overseas Filipino Workers (OFWs) at mga nagtatrabaho araw-araw na nagsasakripisyo dahil sa kapalpakan ng nasabing ahensya.", "Dahil dito, kailangang gumastos, aniya, ang LTO upang hindi na maabala ang mga tao at ipadala na mismo ang mga lisensya sa bahay ng mga aplikante at hindi na kailangang pumunta sa tanggapan ng LTO para mag-follow-up.", "Binalaan ng mambabatas ang LTO na huwag na huwag singilin sa mga tao ang kanilang gastos sa courier service dahil hindi umano ito papayagan dahil kasalanan ng mga tao kung palpak ang nasabing ahensya."], "category": "National", "title": ["Kapalpakan ng LTO, namumuro na"]},
{"content": ["Wala umanong intensyon ang administrasyong Duterte na ipalasap kay Senadora Leila de Lima ang sinapit ni da\u00adting \u00adPa\u00adngulo at Pampanga Rep. Gloria Macapagal-Arroyo nang harangin ang flight sa Ninoy Aquino\u00ad International Airport (NAIA) noong Nobyembre\u00ad 2011.", "Ito ang nakikita ni Senate Majority Leader Vicente \u2018Tito\u2019 Sotto III na intensyon ni Justice Secretary Vitaliano\u00ad Aguirre nang paya\u00adgan si De Lima na maka\u00adbiyahe sa Estados \u00adUnidos at Germany dahil wala pa naman itong kinakaharap na kaso sa korte.", "Sa paglabas ng bansa ni De Lima, sinabi ni Sotto\u00ad na maaalala ng \u00adsenadora ang ginawa niya kay dating\u00ad Pangulong Arroyo at asawa nitong si Mike Arroyo nang pagbawalan silang makalipad patu\u00adngong Hong Kong upang sumailalim sa \u00admedical treatment sa Europa ang dating Pangulo noong Nobyembre 2011.", "\u201cOk \u2018yun para makita niya na ganu\u2019n dapat ang trato niya dati kay GMA habang hindi pa convicted o indicted,\u201d patutsada ni Sotto.", "Matatandaan na kahit naglabas ng temporary restraining order ang \u00adSupreme Court sa pinairal na travel ban kay CGMA, hindi pa rin ito pinahintulutan ng immigration officers sa NAIA na makasakay sa eroplano.", "Nagpaliwanag pa si De Lima, noon ay kalihim ng Department of Justice, na wala pa namang final decision sa ipinalabas na TRO ng SC dahil sa maghahain pa sila ng motion for reconsideration.", "Sa isang statement noong Biyernes, ipinabatid ni De Lima na siya ay pupunta ng US para tumanggap ng award doon at sa Germany para magtalum\u00adpati sa Annual Conference on Cultural Diplomacy.", "Nangako naman itong babalik sa bansa upang harapin ang mga nakabin\u00adbin na reklamo sa DOJ."], "category": "National", "title": ["De Lima hindi haharangin sa trip"]},
{"content": ["Matatanggap na ng mga retiradong miyembro ng Social Security System (SSS) ang dagdag na P1,000 sa kanilang \u00adbuwanang pensyon \u00adsi\u00admula ngayong Disyembre matapos aprubahan ng Kamara at Senado ang Joint Resolution para sa SSS pension hike bill.", "Ito ang inanunsyo ng pangunahing may-akda sa nasabing panukalang batas na si Bayan Muna party-list Rep. Carlos Zarate kung saan sa 2019 ang panibagong umento para mabuo ang P2,000 na kanilang itinulak na dagdag na pensyon ng mga retiradong miyembro na pawang mga senior citizens na.", "\u201cMagandang Pamasko ito sa ating mga kababa\u00adyan. This is a major victory for the senior citizens and the Filipino people,\u201d ani Zarate kung saan tinata\u00adyang nasa 2 milyong mi\u00adyembro ang makikinabang sa pagtaas ng SSS pension simula ngayong buwan.", "Sa ngayon ay tuma\u00adtanggap lang ng P1,200 na pensyon ang mga SSS members na nagtrabaho at naghulog ng kanilang kontribusyon sa loob ng 10 taon pataas kaya magiging P2,200 na ang kanilang matatanggap.", "Magiging P3,400 naman ang magiging pensyon na ng mga SSS members na nagtrabaho ng 20 taon at naghulog ng kontribusyon mula sa kasalukuyang P2,400 na kanilang natatanggap buwan-buwan."], "category": "National", "title": ["P1K dagdag SSS pension arangkada na"]},
{"content": ["Ngayong holiday season, inilagay sa red alert status ang puwersa ng Philippine National Police (PNP) at Armed Forces of the Philippines (AFP) sa gitna na rin ng mataas na banta ng terorismo sa bansa.", "Isa rin sa dahilan ng pagsasailalim sa full alert ng pulisya at militar ay ang nalalapit na Miss Universe pageant na isasagawa sa Enero 2017.", "Ayon kay National Capital Region Police Office (NCRPO) Director Chief Supt. Oscar Alba\u00adyalde, tinodo ng pulisya ang alerto sapul nang dumating sa bansa ang ilang Miss Universe candidates noong Biyernes.", "Ang Pilipinas ang magiging host para sa 65th Miss Universe pageant sa Enero 30.", "\u201cBawat isang kandidata, mayroong itinagalang isang policewoman na siyang magsisilbing escort nila habang nasa bansa para na rin sa katiyakan ng kanilang seguridad,\u201d wika pa ni Albayalde.", "Ipinaliwanag ni Alba\u00adyalde na sa halip na magtalaga sila ng mga checkpoints, may mga pulis na magpapatrulya na lamang sa mga lugar kung saan gaganapin ang iba\u2019t ibang aktibidad ng pageant.", "Ayon naman kay PNP spokesman Sr. Supt. Dionardo Carlos, may mga napag-usapan na ang pulisya at militar na plataporma para magkatuwang silang magbibigay ng seguridad sa publiko partikular sa mga kandidata."], "category": "National", "title": ["PNP, AFP naka-red alert vs terrorist attack"]},
{"content": ["Kahit na si Senador Panfilo Lacson, isang da\u00adting director general ng Philippine National Police (PNP), ay nababahala na sa araw-araw na napapatay sa kalsada at maging sa loob ng tahanan.", "Ayon kay Lacson, hindi na tama ang nangyayari ngayon sa bansa, kung saan sa bawat paggising ng mga Pinoy ay bubulaga na lang ang balita na ilang katao ang napatay sa operasyon ng pulisya habang ang iba ay napatay ng hindi pa nakikilalang salarin.", "Karamihan sa mga nagiging biktima ay brutal na pinapatay na madalas ay nakabalot pa ng packing tape sa mukha at katawan at may tanda na pinahirapan.", "\u201cFor someone like me who\u2019s not a human rights advocate to get worried about the daily killings, something very wrong must be going on,\u201d sentimiyento ni Lacson na idinaan niya sa official Twitter account nitong Linggo.", "Simula nang maupo si Pangulong Duterte noong Hulyo 1, tinatayang 6,000 katao na ang napatay kasabay ng kampanya \u00adlaban sa iligal na droga. Marami rito ay napatay sa operasyon ng pulisya habang ang iba ay iniim\u00adbestigahan pa kung sino ang salarin at sinasabing biktima ng extrajudicial killing (EJK).", "Kamakailan lamang, binalaan ni Pangulong Duterte ang mga pusher gayundin ang user ng illegal drugs na huwag nang lumabas ng bahay dahil sa ipapatay niya ang mga ito.", "Ang pahayag ng Pa\u00adngulo ay itinuring ni Sen. Antonio Trillanes IV na ebidensiya na state sponsored ang mga patayan sa war on drugs.", "Matatandaang inilabas na ng Senate committee on justice and human rights at public order committee ang report sa EJK kung saan wala silang nakitang ebidensiya na state sponsored ang EJK.", "Si Lacson ang vice-chairman ng joint committee at isa sa lumagda sa committee report."], "category": "National", "title": ["Hindi na tama \u2014 Ping"]},
{"content": ["Inaasahang mababawasan ang mga biyahe ni Vice President Leni Robredo sa mga lalawigan sa susunod na taon matapos pagbawalan diumano ng mga tauhan ni Pangulong Rodrigo Duterte ang mga local executives sa mga probinsya na imbitahan ito sa anumang uri ng kanilang pagtitipon.", "Ito ang nabatid sa isang mapagkakatiwalaang impormante sa \u00adKamara kung saan may mga kapitolyo na umano at mga municipal hall ang nagsimula nang magtanggal ng mga larawan ni Robredo.", "Hindi na nagbanggit ng mga probinsya ang impormante sa Kamara na nagbabaklas na ng mga pictures at tarpaulin ng bise presidente dahil iniipon pa ng mga ito ang mga report na galing sa mga lalawigan.", "\u201cPati ng mga pictures ni VP Leni sa mga public places kasama \u2018yung mga local executives ay ibinababa na rin nila \u00adafter siyang i-marginalized sa cabinet,\u201d pahayag ng impormante.", "Nangangalap na rin umano ng impormasyon ukol sa mga natanggap nilang mga ulat na mayroon nang mga provincial governor, municipal at city mayors na nagkakansela na ng imbitasyon kay Robredo dahil sa umano\u2019y utos na isnabin at huwag nang gawing panauhin ang bise presidente.", "Magugunita na noong nakaraang linggo ay nag-resign si Robredo sa gabinete partikular sa pagiging chairperson ng Housing and Urban Development Coordinating Council (HUDCC) matapos makatanggap ng text message sa Malaca\u00f1ang na nag-aabiso sa kanya na huwag na itong dumalo sa cabinet meeting simula noong Disyembre 5.", "Tinangkang kunin ng reaksyon ng Abante ang tanggapan ni Robredo subalit walang sumagot sa mga ito.", "Si Robredo ay naging panauhing pandangal sa Enchanted Kingdom sa Sta. Rosa, Laguna kahapon kung saan binuksan sa publiko ang \u201cMag-anak\u201d Eagle Family Sculpture.", "Sa ambush interview kay Robredo sinabi nito na umaasa siya na darating ang panahon na magkakaintindihan na ang sambayanang Filipino lalo na ang mga lider ng bansa dahil obligasyon nila ito sa lahat ng mamamayan.", "\u201cSa gitna ng maraming hindi pagkakaintindihan, sa maraming problema, mas marami pa din iyong dahilan kung bakit kailangan natin magkaisa. Obli\u00adgasyon namin sa \u00adaming bansa na kami ay magkasundo,\u201d ani Robredo."], "category": "National", "title": ["ISNABIN SI LENI!"]},
{"content": ["Natuklasan na may sakit na acute bronchitis si Japanese Empress Michiko.", "Ayon sa Imperial Household Agency, noong nakalipas na buwan ng Nobyembre pa nakakaranas ng pag-ubo ang nasabing empress at suma\u00adilalim sa X-ray ngayong buwan.", "Subalit wala namang malalang resulta sa \u00adX-ray ng 82-anyos na empress.", "Dahil sa nararamdaman ay napilitang kanselahin ni Empress Michiko ang isang karate event nito para makapagpahinga sa Imperial Palace."], "category": "National", "title": ["Japanese empress Michiko may acute bronchitis"]},
{"content": ["Napilitan lamang mag-resign ang isang miyembro ng Bids and Awards Committee (BAC) ng National Printing Office (NPO).", "Ito ang sinabi ni Jennifer Tomas, miyembro ng NPO-BAC, matapos aminin na ang mass resignation na isinagawa ng kanilang tanggapan ay dahil lamang sa pakikisama para sa kanilang BAC chairman na si NPO Deputy Director Sherwin Prose Castaneda.", "\u201cI affixed my signature as solicited on the last minute before the closing hours of the same day, not knowing the content thereof,\u201d anang sulat paglilinaw ni Tomas na ipinadala kay NPO director Francis Vales noong Nobyembre 28, 2016.", "Noong Nobyemre 21 ay nagbitiw sina Castaneda at Tomas, kasama sina BAC members Ma. Cristina M. Morales, Michelle F. Japson, Benedict Sagun and Amando Valsorable; BAC Secretariat members Teresa R. Tobias (head), Dina M. Badua, Winona V. Balmores, Wilma Delansig and Federico Israel D.G. \u00adRamos III.", "Katwiran ng buong BAC, nagbitiw sila dahil hindi na nila makayanan ang \u2018pressure\u2019 ni Vales para lamang paboran ang isang security printer.", "Gayunman, nilinaw ni Tomas na hindi niya alam ang naturang alegasyon.", "Aniya, saka na lamang niya nabasa ang laman ng resignation letter nang ma-release ito ng pormal sa kanilang \u2018Records Section\u2019.", "Dahil dito, hiniling ni Tomas kay Vales na ibalik na uli siya sa kanyang \u2018mother unit\u2019.", "Paniwala ng mga miyembro ng unyon, ang \u2018mass resignation\u2019 ng grupo ni Castaneda ay panakip-butas lamang para takasan ang tunay na isyu ng anomalya sa P74 million halaga ng kontrata sa documents forms ng Social Security System (SSS)."], "category": "National", "title": ["Mass resignation ng NPO-BAC panakip-butas lang"]},
{"content": ["Sa patuloy na bakbakan sa pagitan ng mga bandido at militar, umabot na sa 10 kasapi ng Abu Sayyaf Group ang nasawi habang anim pa ang suga\u00adtan sa Patikul, Sulu.", "Ito ang inihayag kahapon ni Major Filemon Tan, Western Mindanao Command spokesperson, kung saan sinabing sapul pa noong Sabado ng alas-10:00 ng umaga nagsimula ang sagupaan sa Bud Taming sa Barangay Kabbon Takas.", "Sinabi ni Tan na nagsasagawa ng military ope\u00adrations ang 35th Infantry Battalion sa ilalim ng Joint Task Force Sulu sa pamumuno ni Lt. Col. Vladimir Lenos Villanueva, nang maka-engkuwentro ang may humigit-kumulang sa 150 kasapi ng Abu Sayyaf na pawang mga tauhan nina Radullan Sahiron, at sub-leaders Hatib Hajan Sawadjaan, Yasser Igasan, at Mujer Yadah.", "Tumagal ang bakbakan nang halos dalawang-oras na ikinasawi ng tatlong sundalo at ikinasugat ng 21 pa na dinala sa Kuta Heneral Teodulfo Bautista Hospital. Dalawa sa mga sundalo ang dinala sa Camp Navarro General Hospital sa Zamboanga City.", "Gayunpaman, taliwas naman ito sa napaulat, tatlong sundalo naman ang napaslang ng Abu Sayyaf at 21 pang mga tropa ng Army ang sugatan sa nasabing labanan.", "Batay sa ulat ni Tan 10 ASG ang napatay ng military subalit wala namang nakuha ni isang bangkay ang mga tropa. Hindi rin agad makumpirma ang pahayag ni Tan."], "category": "National", "title": ["10 Abu Sayyaf dedo  sa engkuwentro sa Sulu"]},
{"content": ["Ipinapatapon na nga\u00adyon sa Basilan City ng kanila mismong police commander ang siyam na mga pulis na suspek sa pagnanakaw sa lungsod ng Caloocan kamakailan sa halip na sa admi\u00adnistration holding area kung saan doon na sila \u00admadidestino.", "Kahapon ng umaga sa naganap na\u00a0flag raising ceremony sa Caloocan City Police Station na matatagpuan sa Samson Road, Barangay 8 ng nasabing lungsod ay dismayadong-dismayado at hindi napigilan ni", "PS/Supt. Johnson Almazan ang kanyang galit sa ginawa ng mga suspek na sina", " SPO2 Noli Albis, SPO2 Remigio Valderama, PO2 Jay Jano, PO2 John Francis Taganas, PO1 John Ray Dela Cruz, PO1 Carlomar Donato, PO1 Alexander Buhayo, PO1 Rodie Germina at PO2 Benedict Antaran at sinermunan ang mga ito sa harap ng lahat ng mga pulis maging ng mga criminology interns.", "Matatandaan na ang siyam na pulis ay nahagip ng CCTV sa ginawang pamamasok sa ilang mga kabahayan ng mga ito sa Barangay 186, Tala ng nasabing lungsod at niransak at tinangay ang mga mahahalagang bagay kabilang ang isang \u00adtricycle."], "category": "National", "title": ["9 pulis- Caloocan  itinapon  sa Basilan"]},
{"content": ["Nakatakdang ipasa sa ikatlo at huling pagbasa ng House of Representative ang panukalang pag-amyenda sa Sin tax Reform Act.", "Bukod sa mapapalaki ang kita ng gobyerno, layunin din ng panukala na maprotektahan ang maliliit na tobacco farmers gayundin ay malimitahan ang mga naninigarilyo sa bansa dahil na rin sa ang dagdag na ipapataw na buwis ay magreresulta sa pagtaas pa ng presyo ng kada stick ng sigarilyo.", "Ayon kay \u00a0House M\u00adajority leader at Ilocos Norte Rep. Rodolfo F\u00adari\u00f1as. chairman ng House Committee on Rules na mahalagang maisabatas ang panukala dahil tataasan nito ang tax ng sigarilyo na mula sa P32/kada pakete sa mga cheaper brand at P36 per pack naman para sa high price brand mula sa unitary tax system na P30 lang kada pakete.", "\u201cIsipin n\u2019yo na lamang ganito, common sense, by unitary all brands pay P30 per pack or flat rate. Now dito sa two-tier, iyung lower price will pay P32 and the other one pays 36, ano ang mas malaking revenue doon?\u201d ayon pa sa lider ng Kamara.", "Paliwanag pa ng M\u00adajority leader na dahil sa naka-base ang buwis ng bansa sa progressive taxation kaya kung ano ang mas mataas ay mas mataas din ang babayaran kaya kung mas mahal naman ang binibili mong s\u00adigarilyo, mas mahal dapat ang tax doon.", "Iginiit naman ni F\u00adari\u00f1as na dapat magtrabahong mabuti ang B\u00adureau of Internal Re\u00advenue (BIR) para masiguro na makokolekta nila ang tamang buwis na para sa gobyerno."], "category": "National", "title": ["Pag-amyenda sa Sin tax pinupursigi"]},
{"content": ["Sa loob mismo ng detention cell ng Manila Police District-Police Station 2, binawian ng buhay ang isang bilanggo matapos dumanas ng matinding pagtatae kamakalawa ng gabi sa Tondo, Maynila.", "Isinugod pa ng mga naka-duty na sina SPO2 Gene Reyes at PO2 Mart Roque ang biktimang si Julio Patricio, 52, residente ng No. 330 S. Dela Cruz St., Tondo sa Mary Johnston Hospital pero dead on arrival ito sa pagamutan.", "Nabatid na nadiskubre umano ng kapwa bilanggo na si Rodel Cudia, dakong alas-8:45 ng gabi ang wala nang buhay na biktima.", "Ayon kay PO2 Charles Licyayo, ng MPD-homicide section, huling nakitang buhay ni Cudia si Patricio dakong alas-8:30 ng gabi matapos na dumaing nang pananakit ng tiyan dahil umano sa matinding pagtatae.", "Gumamit pa umano ng comfort room si Patricio bago muling natulog.", "Maya-maya ay nagulat na lang umano si Cudia nang makaamoy ng mabaho mula sa biktima kaya\u2019t nilapitan niya ito upang gisingin pero hindi na ito sumasagot pa dahilan para ipagbigay alam sa naka-duty na pulis ang nangyari.", "Nalaman na si Patricio ay nakulong noong Disyembre 2, 2016 dahil sa kasong Alarm and Scandal at Grave Threats, batay sa reklamo ni Wilfredo Pastrana."], "category": "National", "title": ["Preso tigok sa pagtatae"]},
{"content": ["Aabot sa mahigit 60-katao ang nasawi habang marami pa ang sugatan matapos gumuho ang isang simbahan sa Uyo, Nigeria.", "Ayon sa ulat ng CNN, daan-daang katao na dumadalo sa ordination ng isang obispo kasama si Akwa Ibom Gov. Udom Emmanuel sa Reigners Bible Church nang bigla na lamang itong gumuho pero masuwerteng nakatakas at nagtamo lamang ng sugat.", "Hindi pa matukoy ng mga awtoridad ang sanhi ng pagguho ng simbahan pero patuloy umano nila itong iniimbestigahan.", "Sinasabing minada\u00adling tapusin ang nasabing simbahan para magamit sa pagdiriwang ng ordination nang hindi pinangalanang obispo.", "Nagpapatuloy din ang rescue operation para mailigtas ang iba pang worshippers na na-trap sa loob ng gumuhong simbahan kaya posibleng madagdagan pa ang bilang ng mga nasawi."], "category": "National", "title": ["Simbahan gumuho, 60 patay"]},
{"content": ["Hindi alam ng mara\u00adming may sasakyan na ang kanilang insurance ay suspendido kapag ang sasakyan ay nasa barko. Kaya naman naglunsad ang Fortune General I\u00adnsurance at Archipelago Philippine Ferries ng bagong insurance para sa mga kotse, bus, trucks at motorsiklo na sumasakay sa mga Fast Cat na roll-on-roll-off (RoRo) vessels.", "Ayon kay Christopher Pastrana, presidente ng Archipelago Philippine Ferries, mahalaga ang insurance para sa \u2018peace of mind\u2019 ng mga may-ari ng sasakyan na gumagamit ng RoRo.", "Tinatawag na F\u00aderry Sure VIP (Vehicle I\u00adnsurance Protection), ang bagong insurance ay P95 lamang para sa proteksyon na umaabot ng P200,000. Ang ibig sabihin, babayaran ng Fortune General ang anumang gastos na hindi lalampas sa P200,000 sakaling may mangyaring masama sa s\u00adasakyan habang ito ay nasa RoRo.", "Ang Ferry Sure VIP ay available na ngayon sa mga Fast Cat na biyaheng Mindoro-Batangas."], "category": "National", "title": ["Insurance para sa RoRo inilunsad"]},
{"content": ["CABANATUAN CITY \u2014 Tatlo ang nasawi kabilang ang isang 3-anyos na batang lalaki, at lima ang sugatan sa madugong mga aksidenteng nangyari noong Biyernes ng gabi sa magkakahiwalay na lugar sa Nueva Ecija.", "Sa mga ulat, nakilala ang mga nasawi na sina Valerie Heart Gosuico, 3, ng Brgy. Aduas sa lungsod na ito; Dindo Boy Ganotice, 48, ng Brgy. Rangayan, Science City of Mu\u00f1oz at si Jay Ar Apostol, 15, ng Brgy. Fatima, Pantabangan, Nueva Ecija.", "Unang naitala ang aksidenteng nangyari dakong alas-7:05 ng gabi sa Valdefuente Bridge rito makaraang magkarambola ang 6 na sasakyan.", "Inararo umano ng 10-wheeler truck na minamaneho ng tumakas na si Carlos Bantique ang isang Toyota Innova, isang kolong-kolong, dala\u00adwang tricycle at isang kotse kung saan sakay si Gosuico.", "Sugatan sina Trixia Kaye Lucas, 25 at Denzel Sta. Maria, 15, ng Brgy. Aduas Sur dito.", "Sumalpok naman ang motorsiklo ni Ganotice, security guard sa Philscat, Mu\u00f1oz, sa isang trak na minamaneho ni Roland Badelis sa Brgy. Bical, Mu\u00f1oz.", "Sa Pantabangan, minamaneho ni Apostol ang motorsiklo nang maaksidente sa Pantabangan-Rizal Road sakop ng Brgy. Cambitala at nasugatan ang mga sakay na sina Joven Nolasco, 16 at Ricky Irang, 15, kapwa ng Brgy. Fatima, Pantabangan."], "category": "National", "title": ["Aksidente sa Nueva Ecija: 8 patay, sugatan"]},
{"content": ["Umakyat na sa 45 sundalo ang nasawi habang nasa 50 naman ang suga\u00adtan matapos pasabugin ng isang lalaking suicide bomber ang kanyang sarili kahapon sa loob ng isang army base sa lungsod ng Aden, sa bansang Yemen.", "Ayon sa ulat, pinasabog ng isang suicide bomber ang kanyang sarili sa pamamagitan ng kanyang suot na sinturon na pinalibutan ng mga pampasabog habang daan-daang sundalo ang nakalinya para kumolekta ng suweldo ng mga ito sa Solban army base.", "Dahil sa marami ang nasawi at nasugatan ay ginamit ang mga pribadong sasakyan para ibiyahe ang mga biktima patungong ospital.", "Samantala, inako na ng affiliate group ng Islamic State na Daesh group ang responsibilidad sa naturang pag-atake."], "category": "National", "title": ["45 patay sa suicide bomber"]},
{"content": ["Dalawang runners ang nasawi matapos mag-collapse sa kasagsagan ng isang half-marathon sa Southern China.", "Ayon sa ulat, isa sa mga ito ay nagkaroon ng heart failure 4.5 kilometro mula sa finish line ng Xiamen International Half-Marathon.", "Habang ang ikalawang runner ay namatay matapos malagpasan ang finish line.", "Parehong isinugod sa ospital ang naturang dalawang runners ngunit kapwa idineklarang patay ang mga ito.", "Sa kabila nito, maraming munisipalidad sa buong China, ang nag-oorganisa tulad ng mga road races bilang isang publicity events kahit na mababa ang interes ng mga Chinese sa jogging."], "category": "National", "title": ["2 marathon runners todas"]},
{"content": ["Isang misis na noon ay binibisita ang nakakulong na mister ang nahulihan ng methamphetamine hydrochloride o shabu ng isang detention cell police sa Lungsod ng Malabon kamakalawa.", "Sa ulat ng Malabon City Police \u2013 Station A\u00adnti-Illegal Drug \u2013 Special Operation Task Group (SAID-SOTG) partikular na ni PO3 Rommel Abarro, ganap umanong alas-5:30 ng hapon nang magtungo sa pulisya ang suspek na si Raquel Pablo Rivera, 42, ng North St., Manila North Cemetery, Brgy. 376, District III, Sta. Cruz, Maynila upang dalawin ang nakakulong na asawang si Nelson Pablo Rivera na naaresto dahil sa paglabag sa RA 9165 o comprehensive drug act of 2002.", "Bago ito pumasok sa loob ng detention cell kung nasaan ang selda ng kanyang mister ay isa-isang ipinalabas sa kanya ni PO3 Rodolfo Alvarez ang laman ng kanyang dalang plastic bag na standard procedure sa lahat ng bisita ng mga preso.", "Habang ipinapakita niya ang laman ay doon na nahulog sa sahig ang isang plastic sachet ng hinihinalang shabu na inaalam pa sa ngayon ang dami.", "Tinangka pa umano itong itago ng babaeng Rivera ngunit agad din namang nakita ng pulis.", "Agad siyang inaresto ni PO3 Alvarez habang mabilis din namang isinumite sa Northern Police District Crime Laboratory Office upang sumailalim sa lab examination ang nakuhang ipinagbabawal na gamot.", "Sa ngayon ay nakatakda na ring sampahan ng kaso ang ginang."], "category": "National", "title": ["Habang binibisita ang nakakulong na mister misis nahulihan ng shabu"]},
{"content": ["Patuloy na kinukumpirma ngayon ng pamahalaan ang iniulat na presensya ng mga dayuhang Jehadist sa Mindanao.", "Partikular na mino-monitor ang mga lugar ng Lanao at karatig na lalawigan sa Mindanao kung saan may intelligence report na tinanggap ang pamunuan ng Armed Forces of the Philippines (AFP) at Philippine National Police (PNP) ukol sa mga nasabing terorista.", "Ayon kay National Security Leader Hermogenes Esperon Jr., patuloy pa rin nilang bineberipika ang nasabing ulat ukol sa Indonesian at Malaysian Jehadist na nakapasok na umano sa Mindanao kung saan nagpaplano nang maglunsad ng malawakang lagim sa bansa.", "Sinasabing nakapasok ang nasabing mga terror group sa pamamagitan ng pagdaan sa southern back door.", "Ang mga nasabing dayuhang Jehadist ay kaal\u00adyado umano ng ISIS na dati na umanong umoo\u00adkupa sa dating kuta o base ng Jemaah Islamiyah sa Butig, Lanao del Sur.", "Napag-alaman sa intelligence report na nakipagsanib na ang mga dayuhang Jehadist sa mga teroristang Maute group na sinasabing mahigit dalawang linggo nang target ng malawakang operasyon ng militar."], "category": "National", "title": ["MINDANAO NAPASOK NA NG INDONESIAN AT MALAYSIAN TERRORISTS?"]},
{"content": ["ZAMBOANGA CITY \u2014 Kinumpirma kahapon ng pamunuan ng Western Mindanao Command (Wesmincom) na tatlong sundalo ang nasawi habang 17 pa ang sugatan sa pakikipagbakbakan ng halos dalawang oras sa grupo ni Abu Sayyaf leader Radulan, Sahiron sa Patikul, Sulu kamakalawa ng tanghali.", "Gayunman, pansamantalang tumanggi si Maj. Filemon Tan, taga\u00adpagsalita ng Wesmincom na pangalanan ang mga sundalong nasawi habang hindi pa naipapaalam sa mga kaanak.", "Ayon kay Tan, bandang alas-10:00 ng umaga habang nagsasagawa ng combat patrols ang tropa ng 35th Infantry Battalion sa ilalim ng Join Task Force Sulu nang makasagupa ang nasa 150 mga armadong miyembro ng Abu Sayyaf Group (ASG) sa Bud Taming, Brgy. Kabbontakas.", "Kabilang sa may 150 bandido na nakasagupa ng mga sundalo ang mga tauhan nina ASG Sub Leaders Hatib Hajan Sa\u00adwadjaan, Yasser Igasan at Mujer Yadah.", "Kinumpirma ni Tan na may mga nasawi rin sa panig ng mga bandido pero hindi ito nabilang dahil dala ng mga ito ang mga kasamahang nasawi sa kanilang pagtakas.", "Sa ngayon patuloy pang ina-account ng militar kung ilan ang nata\u00admong casualties sa hanay ng bandidong grupo.", "Ang 15 nasugatang sundalo ay nasa Camp Teodulfo Bautista Trauma Hospital sa Sulu at dalawa ay agad dinala sa Camp Navarro General Hospital sa Zamboanga City.", "Nagpapatuloy pa ang opensiba ng militar laban sa grupo nina Sahiron kung saan agad namang naibigay sa mga sundalo ang kaukulang fire support at close air support sa mga napapalabang sundalo.", "Habang agad namang nagsagawa ng blocking at pursuit operations ang iba pang units ng mga sundalo sa lugar."], "category": "National", "title": ["3 sundalo, pinatay ng Sayyaf sa Sulu"]},
{"content": ["Aabot sa mahigit sa 800 Chinese workers na nawalan ng trabaho dahil sa utos ni Pangulong Rodrigo Duterte na isara ang Fort Ilocandia Resort and Casino sa Laoag City, Ilocos Norte ang nailipat sa ilang lugar sa Metro Manila bilang online gambling operators.", "Ayon sa source ng Abante, ang nasabing mga Chinese citizens ay kasalukuyang nakakalat sa Binondo, Manila at sa Makati, Mandaluyong gayundin sa Pasig City at nagtatrabaho sa online gambling operators na nagbibigay ng serbisyo sa mga foreign high rollers partikular mula sa mainland China, Hong Kong at Taiwan.", "Nabatid na 220 Chinese nationals na may hawak ng Cagayan Export Zone Authority (CEZA) visas ang kinuha ang serbisyo ng Business Process Outsourcing (BPO) sa Binondo, Manila upang magpatakbo ng online gambling business na magkunwang lehitimong BPO firm.", "Samantalang ang iba pang Chinese workers mula sa nagsarang casino sa Ilocos Norte ay nagtatrabaho at nagkunwaring call center agents sa ilang 5-star hotels sa National Capital Region (NCR) Metro Manila suba\u00adlit nagtatrabaho ang mga ito sa online betting station.", "Sinasabi pang ang mga may-ari ng mga BPO ay nagawang makakuha ng permit para makapag-operate sa NCR sa kabila ng regulasyon ng Department of Labor and Employment (DOLE) na ang lisensya o work permit na inilabas ng CEZA ay hindi maaaring magamit sa labas nito o sa Metro Manila."], "category": "National", "title": ["800 Chinese workers ikinalat sa MM"]},
{"content": ["Patuloy ang isinasagawang operasyon ng militar sa kalapit na lalawigan ng Basilan sa autonomous region pa rin upang maha\u00adnap ang mga rebeldeng Abu Sayyaf na dumukot sa anim na Vietnamese sailors.", "Kinilala ang mga ito ng awtoridad na sina Do Trung Hieu, Hoang Vo, Tran Khac Dung, Huang Trung Thong at Huang Van Hai, at ang kanilang kapitan na si Pham Min Tuan.", "Magugunitang dinukot ang nasabing mga Vietnamese sailors habang padaan sa karagatan ng Basilan ang kanilang cargo ship na MV Royal 16.", "Ang nasabing cargo ay may dalang mga semento at patungo sana sa Davao City noong November 11 nang maganap ang nasabing pagkidnap."], "category": "National", "title": ["Dinukot na 6 Vietnamese sailors, hawak pa ng Sayyaf"]},
{"content": ["Aabot sa 30-katao ang nasawi habang marami pa ang sugatan sa nangyaring karambola ng mga sasakyan at pagsabog pa ng isang fuel tanker sa bansang Kenya.", "Ayon sa ulat, nangyari ang aksidente sa bayan ng Naivasha na kinasangkutan ng 11 sasakyan kabilang ang nasabing fuel tanker.", "Sinabi ng Kenya\u2019s Red Cross, na nawalan ng kontrol ang driver ng fuel tanker at tuluy-tuloy na inararo ang mga nasa harap nitong mga sasak\u00adyan hanggang sa sumiklab ito at sumabog.", "Makalipas ang ilang oras at maapula ang apoy ay dito nakita ang mga sunog na labi ng mga biktima habang nasa loob ng kanilang mga sasakyan.", "Sinasabing ang naturang lugar kung saan nangyari ang trahedya ay kilalang delikado kung saan noong 2009 ay mahigit sa 100-katao ang nasawi at 200 ang nasuga\u00adtan nang bumaligtad ang isang petrol tanker."], "category": "National", "title": ["30 natusta sa karambola ng 11 sasakyan"]},
{"content": ["Tinatayang aabot sa P75-milyong\u2002piso\u2002na hala\u00adga ng mga paninda at ari-arian ang nilamon ng apoy nang sumiklab ang isang\u2002malaking\u2002sunog na hinihinalang sinadya malapit sa pamilihang-bayan ng Brgy. Poblacion, Sta. Maria, Bulacan kamakalawa ng gabi.", "Sa inisyal na report ng pulisya, nilamon ng apoy ang malalaking tindahan ng mga appliances, cellphones at gadget gayundin ang mga tindahan ng mga damit na nakadikit sa Sta. Maria Public Market sa Brgy. Poblacion na umabot sa ikatlong alarma bago naapula ngunit wala namang iniulat na nasawi o nasugatan.", "Pasado alas-10:00 ng gabi nang magsimula ang sunog sa magkakatabing tindahan sa Brgy. Poblacion, Sta. Maria at mabilis itong kumalat sa mga katabing tindahan at dahil sa lakas ng apoy ay kinakailangan pa itong apulain ng mahigit sampung fire-trucks na ga\u00adling mula sa kalapit-siyudad at bayan."], "category": "National", "title": ["P75M ari-arian naabo"]},
{"content": ["Nakiisa ang daan-daang militanteng \u00adgrupo, human rights \u00adadvocates, estudyante,\u2002taong \u00adsimbahan, madre at iba pang aktibista \u00adkasunod ng seleb\u00adrasyon ng\u00a0\u00adInternational Human Rights Day kahapon.", "Dala ang mga \u00adbanner at placards, tinutulan ng mga grupo ang \u00adpolisiyang ipinatupad ng administrasyon ni \u00adPangulong Rodrigo Duterte na\u00a0pagpapalibing kay dating Pa\u00adngulong Ferdinand Marcos sa Libingan ng mga Bayani (LNMB), panukalang death \u00adpenalty, serye ng pagpaslang sa mga drug suspek na nanlaban sa mga pulis at iba pa.", "Naging highlight din ng paggunita sa \u00adInternational Human Rights Day ang\u00a0pagsunog ng effigy ni \u00adMarcos, kun\u00adwaring biktima ng summary exe\u00adcution na ibi\u00adna\u00adlot sa \u00adpackaging tape at may karatulang nakasulat na si \u2018Digong ang dahilan, Huwag \u00adtularan\u2019.", "Isinarado rin ang Mendiola at nasakop ng rally ang isang lane ng Legarda-Mendiola intersection na nagpasikip sa daloy ng trapiko.", "Pasado alas-tres naman nang magsimulang dumagsa ang mga rali\u00adyista sa Liwasang Bonifacio para ipagpatuloy ang kanilang programa na tumagal hanggang halos alas-sais ng gabi.", "Nanawagan din ang mga raliyista na pala\u00adyain ni Pangulong Duterte ang mga political \u00adprisoners."], "category": "National", "title": ["Int\u2019l Human Rights Day, inulan ng protesta"]},
{"content": ["Nasa kustodiya na ng National Bureau of Investigation (NBI) matapos kusang loob na magpasa\u00adilalim sa protective custody si retired Police Senior Supt. Wally Sombero ang umano\u2019y itinuturong \u2018middleman\u2019 ng wanted na Chinese businessman na si Jack Lam.", "\u201cHe is under the custody of the Intelligence Service,\u201d ayon kay Ferdinand Lavin matapos na kumpirmahin na nasa NBI na si Sombero.", "Nalaman na\u00a0nagtu\u00adngo\u00a0sa NBI si Sombero kasunod ng ulat na binayaran ng P50 milyon ng online gambling ope\u00adrator na si Jack Lam ang dalawang opisyal ng Bureau of Immigration kapalit ang pagpapalaya sa daan-daang Chinese nationals na dinampot noong nakaraang buwan sa\u00a0isinagawang pagsalakay ng mga awtoridad sa Fontana Resort Clark, Pampanga.", "Kaugnay nito, iniim\u00adbestigahan na rin ng NBI ang dalawang assistant commissioner ng\u00a0BI\u00a0na sinasabing nangikil ng P50 milyon.", "Tumanggi muna ang ahensya na pangalanan ang dalawang opisyal ng BI habang hindi pa natatapos ang inisyal na ulat sa isinasagawang imbestigasyon.", "Nalaman na si Sombero\u00a0ay itinuturong middleman ni Jack Lam. Siya ang umaming nagpakilala kay Lam kay Justice Secretary Vitaliano Aguirre II sa isang meeting\u00a0sa Bonifacio Global City (BGC) ilang linggo na ang nakararaan.", "Sa kanyang paglantad sa NBI noong nakaraang Huwebes, itinanggi ni Sombero na siya ay middleman ni Lam.", "Ayon sa report, ang dalawang associate commissioners ng BI umano ay miyembro ng Lex Taleonis, ang fraternity na kinabibilangan din ni Duterte, ang nangikil ng P50 milyon kay Lam.", "Ang nasabing salapi ay tinanggap ng dalawa mula kay Sombero kapalit ang pagpapalaya sa 600 na Chinese na kabilang sa 1,316 na walang employment visas.", "Ayon kay Sombero ang naganap na extortion kay Lam ay kanyang ipinabatid kay Aguirre nang magkita sila sa BCG. Humingi umano siya ng tulong dahil nagpapadagdag pa ang dalawang BI officials.", "Nabatid na ang\u00a0P50 milyon ay binigay sa dalawang BI officials noong Nobyembre 27 sa paligid ng City of Dreams Casino sa Para\u00f1aque City at noong Nobyembre\u00a029, lumipad si\u00a0Lam patungong Macao."], "category": "National", "title": ["\u2018MIDDLEMAN\u2019 NI JACK LAM SUMUKO sa NBI!"]},
{"content": ["Isasama na rin sa requirements sa college admissions ang mandatory drug test sa mga gustong mag-enroll sa unibersidad at sa mga college institutions ayon sa Commission on Higher Education (CHED).", "Ayon kay executive director Julito Vitriolo, taga\u00adpagsalita ng CHED, sisimulang ipatupad ng mga higher education institutions (HEIs) ang mandatory drug test requirements sa susunod na enrollment.", "Tugon ito ng komisyon sa panawagan ni Pangulong Rodrigo Duterte na gawing \u2018drug free\u2019 ang mga school campuses sa buong bansa.", "Sinabi ni Vitriolo na bukod sa mga contingency plans at mekanismo na tutugon sa anti-drug campaign ng national government, gumagawa rin umano ng sariling pamamaraan ang CHED kung papaano mailalayo sa ilegal na droga ang mga estudyante sa kolehiyo."], "category": "National", "title": ["Mandatory drug test sa college admission"]},
{"content": ["Pahaharapin pa sa Senado ang dating driver-bodyguard at lover ni Senador Leila de Lima\u00a0na si Ronnie Dayan.", "Ito\u2019y ayon kay Senador Panfilo Lacson, chairman ng House committee on public order and illegal drugs na nagsagawa ng im\u00adbes\u00adtigasyon kaugnay sa pagkakapaslang kay Albuera Mayor Rolando Espinosa.", "Sinabi ni Lacson, hindi pa isinara ng komite ang pagdinig nito ukol sa usapin at sa katunayan aniya ay pahaharapin pa nila si Dayan.", "Paliwanag ng senador, binigyan pa nila ng sapat na panahon si Da\u00adyan para makapag-isip o pag-isipan ng mabuti ang lahat na may kaugnayan sa kanilang pagkakaki\u00adlala ni suspected drug lord Kerwin Espinosa.", "Kaalinsunod na rin ito sa testimonya ni Espinosa na siya ang tumatanggap ng perang binibigay niya para kay De Lima bilang proteksyon.", "Sinabi ni Lacson na\u00a0regular ang kanilang pakikipag-ugnayan kay Dayan para alamin kung\u00a0may bago itong maibibigay na impormasyon para sa muling pagpapaharap dito.", "\u201cFrom time to time pina-contact namin siya kung meron siyang ma-recall,\u201d ayon kay Lacson.", "Sa pinakahuling pagdinig ng\u00a0komite ay iilang butas na lamang ang kanilang nakita para magtugma na ang testimonya nina Dayan at Espinosa.", "Sa unang testimonya ni Dayan ay sinabi nitong 2014 sila nagkita ni Espinosa partikular noong nag-abutan sila ng pera sa Baguio taliwas sa sinabi ni Espinosa na taong 2015.", "Ngunit sa huling pagdinig,\u00a0sinang-ayunan na rin ni Dayan na taong 2015 nangyari ang kanilang pagkikita sa Baguio."], "category": "National", "title": ["Dayan pahaharapin pa sa Senado"]},
{"content": ["Inaasahang ngayong linggo ay aaprubahan na ng House of Representatives at Senado ang Joint Resolution para sa pagtataas ng P2,000 pension para sa Social Security System (SSS) pensioners sa ilalim ng Social Security Act of 1997.", "Ayon kay House committee on government enterprises and privatization chairman at North Cotobato Rep. Jesus Sacdalan, napagkasunduan na nila ni Sen. Richard Gordon, chairman ng Senate committee on government corporations and public enterprises na ibigay ang ikalawang tranche ng pension hike pagsapit ng 2019. Ang unang P1,000 ay ngayong Disyembre 2016 ibibigay.", "Ipinaliwanag ni Sacdalan na napagkasunduan na ng Joint Resolution ng Kamara at Senado na aprubahan ito upang hindi na maantala at maging mabilis ang pagpapatupad ng pension hike.", "\u201cThe unnumbered Joint Resolution approved by the committee last week had already been formally filed and will be presented to the plenary next week.\u00a0We will certainly pass it before the holiday break,\u201d pahayag ni Sacdalan."], "category": "National", "title": ["P2K pension hike lusot na sa Kamara, Senado"]},
{"content": ["Hindi pa pinal pero maaari umanong mabago ang patakaran ng Miss Universe na gaganapin sa bansa sa susunod na taon sa pagpili ng mga judges.", "Ayon kay Kat de Castro, Tourism Undersecretary, bagama\u2019t may umiiral na patakaran ang organizers ng Miss Universe sa pagkuha ng judges kabilang ang pagbabawal ng pagkuha sa presidente ng host country ay maaari aniya itong mabago.", "Giit ni De Castro sa ginanap na press briefing sa Malaca\u00f1ang kamakalawa ay maaari itong\u00a0mabago dahil si Pangulong Rodrigo Duterte ang pinag-uusapan.", "Sa ngayon, ayon pa sa DOT Undersecretary ay mayroong nakareserbang upuan para kay Pangulong Duterte sa Miss Universe pageant na idaraos sa bansa sa Enero 2017.", "Nakatakda namang mag-courtesy call kay Pangulong Duterte sa Enero 23 ang mga Miss Universe candidates."], "category": "National", "title": ["PDU30, judge sa Miss U?"]},
{"content": ["Mahigpit na binalaan ang\u00a0mga traffic cons\u00adtable ng Metropolitan Manila Development Authority (MMDA) na huwag babati ng \u201cMerry Christmas\u201d\u00a0na nagpapahiwatig na manghihingi ang mga ito ng aginaldo\u00a0sa mga motorista ngayong holiday season at ipatutupad na rin sa mga ito ang \u201cno day off, no absent policy\u201d.", "Kahapon ay nanawagan si MMDA officer-in-charge (OIC) at General Manager Tim Orbos sa kanilang mga traffic enforcer na iwasan ang pagbati sa mga motorista ng \u201cMerry Christmas\u201d. Maliban na lamang aniya kung ang unang bumati ay ang mga motorista kaya pwede silang sumagot ng pagbati rin.", "\u201cBasta ang impor\u00ad\u00adtan\u00adte ay hindi ito nagpa\u00adpahiwatig na nanghihi\u00adngi ng regalo sakaling ba\u00adbati ito ng Maliga\u00adyang Pasko at kung ma\u00ada\u00adri ay umiwas,\u201d ani Orbos.", "Ang panawagan ni Orbos sa kanilang mga traffic constable ay upang huwag aniyang makulayan na nagpapahiwatig na nanghihingi ng aginaldo.", "Ayon sa MMDA, nirerespeto\u00a0at sinusunod lamang\u00a0nila ang panawagan ni Department of Transportation (DOTr) Sec. Arthur Tugade bilang\u00a0miyembro ng Inter-Agency Council on Traffic (IACT), na huwag tumanggap ng regalo at mag-solicit\u00a0ngayong panahon ng Kapaskuhan."], "category": "National", "title": ["MMDA bawal bumati ng \u2018Merry Christmas\u2019"]},
{"content": ["Sa maiksing panahon, madaling tinabangan sa liderato ni Pangulong Rodrigo Duterte ang mga militanteng grupo at kahapon sa mismong araw ng selebrasyon ng Pandaigdigang Araw ng Karapatang Pantao, binansagan ng grupong Bukluran ng Manggagawang Pilipino (BMP), Sanlakas at Partido ng Lakas ng Masa (PLM) ang Pangulo bilang \u2018enemy of the oppressed\u2019 o kaaway ng mga naaaping mahihirap.", "Malayo na umano sa kanilang dating inakala na \u2018bagong mukha\u2019 ng isang pangulo si Duterte dahil sa kanyang mga ginamit na islogan noong na\u00adnga\u00adngampanya na maka-mahirap at instrumento ng makataong pagbabago.", "\u201cWith his own actions and omissions, President Duterte has exposed himself for what he was from the beginning: an enemy rather than an ally of the oppressed. Far from being the first \u201csocialist\u201d President, he has proven himself to be yet another ruthless reactionary,\u201d wika ni Leody de Guzman, pangulo ng BMP.", "Ayon pa sa mga militante, pagkatapos ng anim na buwan sa Malaca\u00f1ang ni Duterte, ipinakita na nito ang kanyang totoong kulay na pabor sa maya\u00adyaman at makapangyarihan sa halip na tulungang iahon ang mga mahihirap na Filipino.", "Partikular na sinisingil ng mga manggagawa ang tila pang-uuto umano sa kanila ng mga economic managers ng Duterte administration na pasimuno sa \u2018win-win solution\u2019 sa contractualization, sa halip na wakasan ang \u2018endo\u2019 o ang end of contract sa milyun-milyong contractual workers.", "Sa bahagi naman ng Sanlakas at PLM, kanilang itinatatwa ang \u2018huwad\u2019 na pangakong pagbabago ni Duterte at hinimok ang taumbayan na \u2018wag magpalinlang sa matatamis na pananalita ng Duterte administration.", "Nilinaw ng BMP, Sanlakas at PLM na wala silang kinikilingan kina Duterte, Vice President Leni Robredo at mga \u2018dilawan\u2019 sa kampo ni dating Pangulong Noynoy Aquino.", "\u201cWe say no to both Duterte nor Robredo/Aquino/Roxas because, though they clash in their styles, both camps are actually united in seeking to perpetuate elite rule. We refuse to march behind either the bloodied banner of the fascist incumbents and the jaundiced yellow flag of the (il)liberal trapo opposition because, though they disagree over the means, both ultimately share the same aims: to keep us in chains,\u201d pahayag ni Sonny Melencio, lider ng PLM."], "category": "National", "title": ["KAAWAY NA NG MAHIHIRAP"]},
{"content": ["Inalis na sa puwesto bilang hepe ng Albuera, Leyte Police chief si Chief Insp. Jovie Espenido.", "Simula noong Disyembre 8, sinibak na si Espenido sa puwesto nito at itinalaga na sa Ozamiz City, Misamis Occidental.", "Si Espenido ay ipinasok ni Kerwin Espinosa, ang confessed Eastern Visayas druglord, na siyang nagpakilala sa kanya kay Senador Leila de Lima.", "Gayunman, sinabi ni Philippine National Police Chief Ronald Dela Rosa na binawi ni Kerwin ang mga akusasyon niya kay Espenido, ngunit pinabulaanan ng kampo ni Kerwin ang pahayag ng PNP Chief sa kanyang pagharap sa pagdinig ng Senado.", "Sa nasabi ring pagdinig ay sinabi ng opisyal na handa siyang humarap sa imbestigasyon makaraang isabit ang kanyang pangalan sa illegal drug trade."], "category": "National", "title": ["Espenido sinibak na bilang police chief"]},
{"content": ["Sa kabila ng pagiging armado ng kalibre .45 na baril at nauna pa umanong magpaputok ay wala ring nagawa sa halip ay bangkay na bumulagta ang isang umano\u2019y kilabot na drug pusher matapos na gantihan ng mga awtoridad na nagsagawa ng buy-bust operation sa Quezon City kahapon ng madaling-araw.", "Sa report kay QCPD Director P/Sr. Supt. G\u00aduillermo Lorenzo Eleazar, nakilala ang nasawing suspek na si Manuel Barsana y Quintos alyas Maloy, 38, ng No. 138 Compound, Ermin Garcia St., kanto ng Cambridge St., Brgy. E. Rodriguez, Cubao.", "Bumulagta si Barsana mula sa tropa ng Station Anti-Illegal Drugs \u2013 Special Operation Task Group (SAID-SOTG) ng QCPD Station 7 sa pangunguna ni P/Senior Insp. Ramon Aquiatan Jr.", " Sa imbestigasyon ni SPO1 Marvin Masangkay, nangyari ang insidente sa mismong Compound na tinutuluyan ng suspek matapos ikasa ang isang buy-bust operation laban sa kanya dahil sa umano\u2019y pagiging talamak nitong tulak sa Brgy. E. Rodriquez.", "Sa operasyon, isang PO1 Eugene Miguel ang nagkunwaring bibili ng P500 na shabu sa suspek, suba\u00adlit mabilis umano itong nakatunog na parak ang katransaksyon kaya nanlaban na nagresulta sa kanyang agarang kamatayan.", "Narekober sa crime scene ang baril ni Barsana, 4 na piraso ng basyo ng bala, 2 fired bullets at 7 pi\u00adraso ng plastic sachet umano ng shabu."], "category": "National", "title": ["Notorious drug pusher bumulagta"]},
{"content": ["Sa basurahan din mauuwi ang isinampang kaso ni self-confessed hitman Edgar Matobato laban kay Pangulong Rodrigo Duterte.", "Paniniwala ito ng dalawang senador kasabay ng pagsasabing sa kredibilidad ni Matobato na kitang-kita ang pagsisinungaling ay malabong may patutunguhan ang reklamo nito.", "Ayon kay Senador\u00a0Richard Gordon, sa pagharap noon sa Senado ni Matobato ay nasaksihan ng taumbayan ang pagsisinungaling nito kaya kuwestiyonable na kaagad ang kredibilidad nito.", "Maging si Senador Vicente Sotto ay walang nakitang sapat na basehan upang maisulong ang kaso laban sa Pa\u00adngulo kung ang pagbabatayan lamang ay ang mga akusasyon ni Matobato. Bukod pa sa hindi rin naman umano maaring kasuhan ang Pangulo habang ito\u2019y nakaupo.", "Una nang\u00a0sinabi ni Gordon na sina Sens. Leila de Lima at Antonio Trillanes ang umano\u2019y nagsulsol o nasa likod ng pagsasampa ng kaso ni Matobato laban sa Pangulo.", "Kasabay na rin dito ang kanyang pagtawag kay De Lima na kapit sa patalim.", "Sinabi pa ni Gordon na sa dami ng dapat na ipaliwanag ni De Lima ay kumakapit na lamang ito sa patalim at kung anu-ano na lamang ang naiisip gawin upang maisalba ang kanyang sarili.", "Sinabi\u00a0pa ni Gordon na wala namang ibang maaring magsulsol kay Matobato sa ginawa nitong pagsasampa ng kaso kundi sina De Lima at Trillanes na siyang may hawak ng kustodiya nito.", "\u201cKumakapit na sa patalim itong si Senator De Lima, sa tingin ko. I don\u2019t want to be personal pero marami siyang ipapaliwanag,\u201d ayon pa kay Gordon.", "Kung matatandaan, ang dalawa ang nagharap sa Senado kay Matobato sa isinagawang imbestigasyon kaugnay sa extrajudicial killings (EJK)."], "category": "National", "title": ["Kaso vs Duterte mababasura lang"]},
{"content": ["Naharang ng Bureau of Immigration (BI) ang mahigit sa 400 Filipino na gumamit ng pekeng departure stamps para makalabas ng bansa sa pamamagitan ng pagdaan sa \u2018southern backdoor\u2019 patungong Sandakan, Malaysia.", "Nabatid na muling nasabat ng mga immigration inspectors na nakatalaga sa international seaport sa Zamboanga City ang ilang Filipino na tinangkang ipalusot ng mga human smuggling syndicate patungo sa Malaysia.", "Sinabi ni BI Port Ope\u00adrations Division chief Marc Red Mari\u00f1as, na ang nasabing southern backdoor ang ginagamit ng mga human traffickers para makapagpadala ng mga biktima ang mga ito.", "Sinasabing ang ilang bahagi ng Mindanao at Palawan ang ginagamit ng sindikato para maipadala ang mga biktima ng mga ito patungo sa Malaysia at sa iba pang bansa.", "Dahil dito, iniutos na ni BI Commissioner Jaime Morente sa mga tauhan nito sa southern port na doblehin ang pagbabantay ng mga ito bunsod ng tumataas na bilang ng mga Filipino workers na nahaharang gamit ang pekeng BI departure stamps.", "Sinasabing ang mga manggagawang Filipino na gumagamit ng \u2018southern backdoor\u2019 ay bumabagsak sa prostitusyon o kung hindi naman ay napipilitang tumanggap ng trabaho kapalit ng mababang sahod.", "Sinabi pa ni Mari\u00f1as na ginagamit ng mga human traffickers na southern exit points ang Zamboanga, Palawan at Davao port para makapagpadala ng mga manggagawa nang walang kaukulang work documents sa mga bansang Malaysia, South Korea, China, Morocco, Lebanon, Syria at sa iba pang bansa sa Gitnang Silangan."], "category": "National", "title": ["400 Filipino naharang sa pekeng BI stamps"]},
{"content": ["Patay ang 29-katao habang 166 pa ang sugatan sa nangyaring kambal na pagsabog malapit sa isang soccer stadium sa bansang Istanbul.", "Ayon sa ulat, 27 sa mga namatay ay pawang mga pulis at dalawa lamang ang sibilyan.", "Sinabi ni Turkish Interior Minister Suleyman Soylu, na 10 katao ang inaresto at hawak ngayon kaugnay sa posibilidad na ito ang nasa likod ng nasabing pagsabog.", "Nabatid na ang isa sa mga pagsabog ay nangyari sa labas ng Vodafone Arena football stadium kung saan isang car bomb ang sumabog.", "Habang ang ikalawang pagsabog naman ay sa pamamagitan ng suicide bomber sa isang parke malapit din sa football stadium.", "Sinabi naman ni President Recep Tay\u00adyip Erdogan, target ng nangyaring pagsabog ang kanilang security forces at maging ang mga sibilyan na nanood ng Super League match sa pagitan ng Besiktas at Bursaspor.", "Nangyari aniya ang dalawang magkahiwalay na pagsabog na ito ilang sandali lamang pagkatapos ng naturang laro."], "category": "National", "title": ["29 patay sa kambal na pagsabog sa soccer stadium"]},
{"content": ["Bumagsak sa kamay ng pinagsanib na pu\u00adwersa ng Philippine Drug Enforcement Agency (PDEA) at ng Philippine National Police (PNP) ang isang pinaghihinalaang big-time na tulak ng mga pinatuyong dahon ng marijuana sa isinagawang buy-bust operation sa Davao del Sur.", "Ayon kay PDEA Director General Isidro Lape\u00f1a, nakilala ang naarestong suspek na si Ritchim David y Paraso alyas Jimmy Bilaan, 30, residente ng Purok 1, Tacub, Kiblawan, Davao del Sur.", "Lumilitaw sa report na dakong alas-kuwatro ng hapon nang maaresto si David ng mga elemento ng PDEA Regional Office 11 at ng Kiblawan Municipal Police Station.", "Isang civilian ang nagpanggap umanong poseur-buyer at bumili ng pinatuyong dahon ng marijuana sa suspek at nasa aktong nagpapalitan ng biniling marijuana at marked money ng arestuhin ang suspek.", "Narekober ng mga operatiba kay David ang anim na kilo ng pinatuyong dahon ng marijuana na tinatayang may market value na P240,000.00."], "category": "National", "title": ["Bigtime na tulak ng marijuana sa Davao, timbog"]},
{"content": ["Inuga kahapon ng magnitude 4.3 na lindol ang bayan ng Governor Generoso sa Davao Oriental ayon sa Philippine Institute of Volcanology and Seismology (PHIVOLCS).", "Naramdaman ang pagyanig bandang alas-12:23 ng hatinggabi at tumama ang sentro nito sa layong 138 kilometro sa silangan ng Governor Generoso.", "Bagama\u2019t may kalakasan ang paglindol, walang naitalang nasirang ari-arian ayon sa PHIVOLCS dahil 43 kilometro ang lalim ng pinagmulan ng paggalaw ng lupa.", "Anim na magkakasunod na paglindol din ang naitala sa iba\u2019t ibang bahagi ng bansa sa loob ng magdamag kahapon tulad ng tumamang magnitude 3.6 sa Irosin, Sorsogon; magkasunod na magnitude 3.4 at 2.7 sa Tagapul-an sa Western Samar; magnitude 3.0 sa Surigao del Sur; at magnitude 2.3 sa Northern Samar.", "As of 4:00 pm kahapon, huling naitala ang tumamang magnitude 3.2 na lindol sa silangan ng General Luna, Surigao del Norte bandang alas-12:36 ng tanghali."], "category": "National", "title": ["Davao nilindol"]},
{"content": ["Kasunod ng matagumpay na impeachment kay South Korea President Park Geun-Hye, \u00addahil sa eskandalo nitong kinasangkutan, muling luma\u00adbas ang mga tao sa kalsada at nagsagawa ng \u2018selebrasyon\u2019 sa halip na protesta.", "Nabatid na sa loob ng pitong linggo, nagsagawa ng kilos protesta ang mga taong nagsusulong para bumaba sa kanyang puwesto si Park.", "Sa kabila ng nangyaring impeachment kay Park sa national assembly noong Biyernes, \u00adhindi umano titigil ang mga aktibista sa pag-pressure sa impeachment ni Park dahil kinakailangan pa nito ang final approval ng Constitutional Court at ang proseso nito ay aabutin din umano ng buwan.", "Madami rin ang nananawagan na kaagad na magbitiw sa tungkulin si Park at harapin ang criminal prosecution.", "Nalaman na hanggang walang ruling ang Constitutional Court mananatiling suspendido \u00adlamang si Park at sa kanya pa rin ang titulong Presidente at mayroon pa rin siyang immunity.", "Kaugnay nito, nagsagawa naman ng \u00adprotesta ang mga die hard supporters ni Park na nana\u00adnawagan na ipawalang bisa ang impeachment."], "category": "National", "title": ["Pagkaka-impeach sa SoKor prexy ipinagdiwang"]},
{"content": ["Agaw buhay ngayon sa pagamutan ang isang mani\u00adkurista nang pagbabarilin ng hindi pa nakikilang lalaki habang nasa loob ng bahay ang biktima sa Pasig City kamakalawa ng gabi.", "Patuloy na nilalapatan ng lunas sa Rizal Medical Center ang biktimang si Evelyn Coloma, 45 at residente ng no. 642 Purok 2, Brgy. Pineda, Pasig City sanhi ng dalawang tama ng bala sa iba\u2019t ibang parte ng katawan mula sa hindi pa mabatid na kalibre ng baril.", "Batay sa isinagawang imbestigasyon ng Pasig City Police, dakong alas-11:40 ng gabi nang maganap ang insidente sa loob ng bahay ng biktima sa Brgy. Pineda nang nasabing lungsod.", "Lumalabas sa imbestigasyon base sa kwento ng anak ng biktima na si Danica, nasa loob siya ng palikuran nang makarinig ang sunud-sunod na putok ng baril.", "Dali-dali umano siyang lumabas ng palikuran at nakitang duguan na ang kanyang ina at may mga tama ng bala sa iba\u2019t ibang bahagi ng katawan.", "Kaagad siyang hu\u00admingi ng tulong sa mga kapitbahay upang isugod sa nasabing pagamutan ang kanyang ina na kung saan patuloy pa ring inoobserbahan sanhi ng matinding tinamo na mga tama ng bala.", "Bigo naman itong makilala ang mga suspek, na nakita pa umano niyang tumatakas sakay ng isang motorsiklo.", "Pahayag ng pulisya na posibleng may kinalaman umano sa droga ang ginawang pamamaril sa biktima dahil sa nasa drug watchlist ng barangay Pineda ang biktima."], "category": "National", "title": ["Manikurista kritikal sa pamamaril"]},
{"content": ["Naalarma ang mga tao sa isang business area sa Naga City sa Camarines Sur matapos na mapagkamalang may bomba ang isang bag na naiwan sa gilid ng isang ATM \u00admachine kahapon ng umaga sa nabatid na lungsod.", "Dakong alas-8:30 ng umaga nang makatanggap ng ulat ang \u00adpulisya hinggil sa kahina-hina\u00adlang bag na natagpuan sa gilid ng ATM machine ng BPI na matatagpuan sa business area sa \u00adkahabaan ng Evangelista St. ng nasabing lungsod.", "Isang babae ang kasalukuyang nagwi-withdraw sa ATM machine nang mapansin nito ang bag sa gilid nito at dahil kahina-hinala ay agad itong humingi ng tulong sa kinauukulan.", "Agad namang rumes\u00adponde ang mga tauhan ng bomb squad ng Naga City Police Office (NCPO) kasama ang isang bomb sniffing dog at agad na kinordonan ang buong paligid.", "Ayon kay Sr. Supt. Julius Munez, hepe ng Naga City PNP, matapos na ipaamoy sa bomb sniffing dog ang bag ay agad itong inupuan ng aso kaya naalarma ang awtoridad.", "Maingat na sinuri ng awtoridad ang laman ng bag at natuklasan na ang mga laman ng bag ay puro gamit pambabae."], "category": "National", "title": ["Bag sa ATM napagkamalang bomba"]},
{"content": ["Sinundan pa ng 6.9 magnitude na lindol, ang naunang \u2018major quake\u2019 sa off Solomon Islands dahilan para magbabala ng \u2018hazardous tsunami waves\u2019 ang mga awtoridad. Kasunod ng unang major quake.", "Ayon sa US Geological Survey, naitala ang sentro ng lindol dakong alas-6:10 ng \u00adumaga \u00adkahapon sa 90 kilometro west ng Kirakira, provin\u00adcial capital ng Solomon at may lalim na 10 kilometro.", "Gayunman, sinabi ng pulisya na malapit sa \u00adsentro ng lindol, na wala namang naitalang anumang \u00adnasirang ari-arian at nasawi o nasugatang residente at hindi rin umalis sa kanilang bahay ang mga residente.", "Una nang sinabi ng Pacific Tsunami \u00adWarning Centre na walang tsunami threat mula sa \u00adlindol pero kalaunan ay na-forecast ang \u2018hazardous \u00adtsunami waves\u2019 na may taas na 1-3 meters (3-10 feet) above tide level sa mga baybaying dagat ng Solomon.", "Ibinabala rin ang pagtaas ng alon mula sa 0.3 meters sa coasts ng Australia, Fiji, \u00adKiribati, \u00adNauru, New Caledonia, Papua New Guinea, \u00adTuvalu at Vanuatu.", "Una\u2002nang\u2002niyanig\u2002ng\u20027.7\u2002magnitude \u00adlindol ang Solomon Islands noong Biyernes."], "category": "National", "title": ["Solomon Islands, muling inuga"]},
{"content": ["Umabot sa 45 katao ang nasawi at 33 ang su\u00adgatan matapos na umatake ang dalawang babaeng suicide bombers at pinasabog ang dalang bomba sa mataong palengke sa Northeast, Nigeria.", "Ayon kay Sa\u2019ad Bello, ng National Emergency Management Agency (NEMA), una nang naitala sa 30 ang nasawi pero kalaunan ay tumaas ang bilang sa 45 nang i-detonate ng \u2018twin suicide \u00adbombers\u2019 ang dalang bomba sa Madagali sa kabila na wala pang nagki-claim kung sino ang nasa likod ng pagpapasabog, hinala nila na \u00adkagagawan ito ng Boko Haram na kilalang gumagamit ng mga babae at batang babae para sa kanilang \u00adsuicide attacks.", "Nabatid na nagpanggap umanong \u00adcustomer bago tinanggal ang kanilang suicide belts sa \u00adbilihan ng bigas at ukay-ukay dakong alas-9:30 ng gabi.", "Ito na umano ang ikatlong pag-atake ng \u00adsuicide bombers mula sa Boko Haram jihadists mula noong 2015."], "category": "National", "title": ["45 patay sa Nigeria suicide attacks"]},
{"content": ["Binalot ng tensiyon ang isang night bazaar o tiangge sa Lungsod ng Quezon kamakalawa ng gabi matapos na isang bag ang umano\u2019y iniwan ng hindi pa nakikilalang tao at pagkamalan itong may lamang mga bomba o explosives.", "Ayon sa ilang mga tindero\u2019t tindera sa nasabing tiangge na matatagpuan sa kahabaan ng Commonwealth Avenue ng nasabing lungsod, ganap umanong alas-8:30 ng gabi nang mamataan umano nila ang isang bag sa likuran ng isang stall sa loob nito.", "Ngunit nang malamang wala umanong nagmamay-ari nito ni-isa sa kanila ay hindi umano nila ito pinagalaw at sa halip ay mabilis na humingi ng tulong sa mga tauhan ng barangay na sila namang tumawag sa himpilan ng pulisya.", "Agad din namang nagsidatingan ang mga tauhan ng Quezon City Police District Explosives and Bomb Experts sa lugar at mabilis na nagsagawa ng safety procedures, ngunit nang masiyasat na ang nasabing bag ay napagalamang hindi naman pala bomba ang laman nito at isang bagong saing na kanin."], "category": "National", "title": ["Inabandonang bag sa tiangge, nagdulot ng tensiyon"]},
{"content": ["ZAMBOANGA CITY \u2014 Kinumpirma kahapon ng militar na isa sa tatlong napatay ng Malaysian authorities sa Sabah ay lider ng Abu Sayyaf na siyang nasa likod ng kidnapping ng\u00a02 Canadians at isang Norwegian sa Samal Island sa Davao del Norte.", "Ayon sa Western Mindanao Command, kumpirmadong mga Abu Sayyaf ang nakasagupa ng Royal Malaysian Police sa karagatan ng Semporna nitong Disyembre 8 na kung saan ay nilusob ng mga ito ang 2 fishing boat sa lugar at dinukot ang mga skipper nito.", "Kinilala naman ni Major Filemon Tan, spokesman ng militar, ang lider ng Abu Sayyaf na si Abraham Hamid at siyang namuno sa pagdukot kina Canadian Robert Hall, John Ridsdel at sa Pinay girlfriend nitong si Maritess Flor, at Norwegian Kjartan Sekkingstad noong nakaraang taon.", "Hindi pa nakikilala ang 2 iba pang napatay, ngunit dalawa rin ang nadakip ng Malaysian police at kinilala ito ni Tan na sina\u00a0Samsung Aljan at Awal Hajal.", "\u201cPer validation made by this Command, the shootout resulted in the killing of Abraham Hamid, leader of the Samal kidnapping incident and two of his cohorts. Two Abu Sayyaf members Samsung Aljan and Awal Hajal were also apprehended,\u201d ani Tan.", "\u201cThe death of Hamid is a big blow to the Abu Sayyaf group. It will degrade their capability for spotting and kidnapping victims in the future,\u201d dagdag pa nito.", "Sa ulat ng Malaysia media, nailigtas ng mga operatiba ng\u00a0General Operations Force Tiger Platoon\u00a0ang isang skipper, ngunit natangay naman ng 2 nakatakas na Abu Sayyaf ang isang kapitan ng fishing boat."], "category": "National", "title": ["Sayyaf kidnap leader, kabilang sa napatay sa Sabah"]},
{"content": ["Patay ang isang \u00adlalaki makaraang ito ay tambangan ng mga \u2018di nakilalang suspek sa Cecilia Araneta, Yulo Avenue, Barangay\u2002Canlubang, Calamba City, Laguna kamakalawa ng hapon.", "Kinilala ang napatay na si Christopher Hibahib.", "Batay sa imbesti\u00adga\u00ad\u00ads\u00adyon ng Calamba \u00adPolice, sakay ang biktima sa kanyang tricycle kasama ang kanyang ina nang bigla na lang silang hara\u00adngin ng isang kulay \u00adputing van.", "Agad\u2002nagsibabaan ang\u2002mga\u2002armadong \u00adla\u00adlaki at pinagbabaril ang \u00adbiktima na agad nitong ikinamatay.", "Hindi naman sinaktan ng mga suspek ang ina ng biktima.", "Mabilis ding tumakas ang mga suspek matapos ang pamamaril.", "Patuloy pa ang imbes\u00adtigasyon ng mga pulis at inaalam\u2002ang\u2002motibo\u2002at ang mga responsable sa krimen."], "category": "National", "title": ["Lalaki humandusay sa harap ng ina"]},
{"content": ["Mahigit sa 1,000 ang kaso ng napapatay na iniimbestigahan ng Philippine National Police (PNP) na nasa ilalim ng Death Under Investigation (DUI) ay walang kinalaman sa iligal na droga.", "Ito ang pag-amin ni PNP Chief Director General Ronald dela Rosa na base sa isinagawang pagsusuri ng PNP Oversight Committee, lumalabas na sa hi\u00adgit 3,000 nasa DUI list ng pulisya, 1,081 lamang dito ang drug related habang ang mahigit 2,000 DUI ay walang kinalaman sa iligal na droga.", "Binigyan-diin din ni Dela Rosa na hindi lahat ng natatagpuang bangkay na may karatula ay may kina\u00adlaman sa iligal na droga.", "\u201cMaaaring kagagawan ng mga indibidwal na may personal na dahilan ang mga pagpatay at nakikisakay na lamang sa kampanya kontra droga ng pamahalaan para maitago ang ginawa nilang krimen,\u201d pahayag ni Dela Rosa.", "Sa kabuuan, umaabot na sa 3,000 ang bilang ng napapapatay na mga drug suspects sa loob ng mahi\u00adgit anim na buwang kampanya ng pamahalaan laban sa iligal na droga."], "category": "National", "title": ["1K napapatay, walang kinalaman sa illegal drugs"]},
{"content": ["SAN\u2002\u00adANTONIO, Nueva\u2002Ecija\u2002\u2014 Binawian\u00ad ng buhay sa pagamutan\u2002ang\u2002isang \u00ad49-anyos na operations manager ng Five Star Bus company sa bayang ito makaraang pagbabarilin ng \u2018di nakilalang sala\u00adrin noong Huwebes ng gabi sa \u00adPurok 1, Brgy. Luyos sa bayang ito.", "Sa\u00a0ulat ni P/Sr. Inspector Arnel Aguilar nakilala ang napaslang na si Rodrigo Rivera Manio, residente ng Brgy. Poblacion dito at aktibong namu\u00admuno sa KABALIKAT Civicom group ng bayan.", "Batay sa\u00a0imbestigas\u00adyon nina PO3 Ron \u00adErick Catata at PO1 George Magtalas, pauwi na ang biktima makaraang makipamiyesta\u2002sa\u2002barangay noong sundan ng salarin at paputukan sa likuran.", "Bago sumemplang si Manio ay gumiray-giray pa ang motorsiklo nito at sumabit sa kasalubong na motorsiklong\u2002minama\u00adneho ni Nickson Halup.", "Noong matumba sa lansangan si Manio ay nilapitan ng salarin at malapitang binaril sa ulo saka \u00admabilis na\u2002tumakas\u2002patungong bayan ang suspek.", "Naisugod\u2002sa\u2002district hospital dito si Manio at nailipat sa Gonzales Gene\u00adral Hospital sa San Leo\u00adnardo pero hindi umabot ng buhay."], "category": "National", "title": ["Bus company manager tinodas"]},
{"content": ["Malungkot ang magi\u00adging Pasko ng isang buong pamilya makaraang apat ang kumpirmadong nasawi habang agaw \u00adbuhay naman sa \u00adhospital ang limang iba pang \u00admiyembro nito makaraang suyurin ang kanilang \u00adsinasakyang Nissan Urban ng isang rumaragasa sa tulin na Chemical Tanker sa Tarlac, Pangasinan, La Union Expressway (TPLEX) kahapon ng madaling-araw.", "Sa inisyal na report ni Sr/Insp. Manolito Jandoc, Chief of Police ng Anao, Tarlac nakilala ang apat na nasawi sa lugar ng pinangyarihan na sina Marly Arellano,\u200252;\u2002Berlyrose Arellano, 17; Cristal Arellano, 13; Cresmae, 15.", "Habang agaw \u00adbuhay sa Dr. Marcelino Tan Hospital\u2002sa\u2002Carmen, Pangasinan\u2002sina\u2002Lida \u00adArellano, Rosalie Arellano, Maribeth Arellano, Lailanie Arellano at Marcel Arellano, pawang naninirahan sa Taguig City.", "Ayon kay Sr/Insp. Handoc, nangyari ang insidente dakong alas-4:30 ng madaling-araw sa Anao, Tarlac na bahagi ng TPLEX na mula sa likuran ng sasak\u00adyan ng mga biktima ay binangga sa likuran ng tanker na minamaneho ng suspek na si Remegio Cayanan Jr. na ngayon ay \u00adkasalukuyan nakakulong na sa Anao \u00adPolice Station at nahaharap sa kaukulang kaso.", "Base sa \u00adimbestigas\u00adyon ng\u2002Anao\u2002Police\u2002sina\u00ad\u00adsa\u00ad\u00ad\u00adbing\u2002may\u2002\u00adkasama umanong\u2002balikbayan ang mga biktima at patu\u00adngo ang pamilya Arellano sa Baguio para magbakasyon nang maganap ang malagim na aksidente."], "category": "National", "title": ["4 patay, 5 kritikal sa TPLEX accident"]},
{"content": ["Pinabalik na sa bansa ang may 450 Filipino na illegal na naninirahan sa Sabah, Malaysia matapos ang ilang linggong pagkakadetine ng mga ito sa nasabing bansa.", "Ayon sa ulat ng The Star, pinalaya na sa Papar and Sandakan temporary detention centers ang nasabing mga Filipino na unang nadakip dahil sa illegal na paninirahan nito sa Sabah.", "Sinabi ni State Security Council director Datuk Rodzi Saad na kabilang ang 254 kalalakihan, 112 babae at 84 kabataan ang ipinadala sa Zamboanga City sakay ng Sandakan jetty.", "Kasabay nito ay nagbabala si National Security Council (MKN) Sabah director Datuk Rodzi Md Saad sa mga employers na nagbibigay ng trabaho at nagtatago sa mga illegal immigrants.", "Sa tala ng Malaysian authorities, aabot na sa 549,997 ang boluntar\u00adyong sumuko o naipatapon pabalik ng kanilang bansa simula noong 1990.", "Maliban dito, 41 Filipino at 18 Indonesians ang naaresto sa isinagawang pagsalakay sa pinagtataguan ng mga ito makaraang maipatapon pabalik ng Pilipinas ang 450 Filipinos."], "category": "National", "title": ["450 Filipino balik bansa"]},
{"content": ["Huling alas ng Volunteers Against Crime and Corruption (VACC) si Pa\u00adngulong Rodrigo Duterte para bawiin ang travel clearance na binigay ng Department of Justice (DOJ) para sa biyahe ni Senador Leila de Lima ngayong araw pa-Amerika at Germany.", "Sa isang press conference kahapon sa Quezon City, nagpahayag ng pagkadismaya ang grupo sa anila\u2019y biglaang desisyon ng DOJ na payagang lumabas ng bansa si De Lima simula December 11 hanggang December 22.", "Sa kabila nito, nanindigan si Dante Jimenez, chairman ng VACC na hindi dapat lumabas ng bansa ang senadora para masagot nito ang mga kasong nakasampa sa kanya.", "Ang VACC ang nagsampa ng drug trafficking laban kay De Lima dahil sa pagkakasangkot nito sa illegal drug trade sa New Bilibid Prison (NBP).", "Sila rin ang nagsampa ng disbarment sa Supreme Court (SC) matapos umamin ang senadora na may love affair sila ng kanyang dating driver-bodyguard na si Ronnie Dayan na testigo sa Senate investigation hinggil sa droga.", "Ayon kay Lorenzo Gadon, legal counsel ng VACC, huli na nang malaman nila ang biyahe ni De Lima kaya\u2019t imposibleng makagawa pa sila ng legal action. Ta\u00adnging alas na lamang umano nila ay subukang\u00a0pakiusapan si Pangulong Duterte na harangin ang biyahe ng senadora.", "\u201cWala na kaming magagawa pang legal remedy since ura-urada ang biyahe niya. Only recourse we have at the moment is to ask the President to revoke the travel clearance dahil siya lang may kakayahang gawin ito sa ngayon,\u201d wika ni Gadon."], "category": "National", "title": ["De Lima trip sa US, Germany pinahaharang kay PDigong"]},
{"content": ["Tinutulan ng mga complainant ni Senator Leila de Lima na mailipat sa hurisdiksyon ng Office of the Ombudsman ang apat na reklamong may kinalaman sa kalakaran ng ilegal na droga sa New Bilibid Prison (NBP).", "Ito ay matapos dinggin ng Department of Justice (DOJ) panel of prosecutors ang mosyon ni De Lima na humihiling na malipat sa Tanggapan ng Ombudsman ang hurisdiksyon sa apat na reklamong inihain laban sa kanya kaugnay ng Bilibid Drug Trade.", "Sa pagdinig ay nagsumite ng komento ang kampo ng ilan sa mga complainant na kinabibilangan ng Volunteers Against Crime and Corruption (VACC) at mga dating Deputy Directors ng NBI na sina Atty. Ruel Lasala at Atty. Reynaldo Esmeralda.", "Tinutulan nila ang mosyon ni De Lima na agad maendorso ang reklamo sa Ombudsman at mag-inhibit ang panel of prosecutors sa paghawak sa reklamo.", "Labag umano ito sa itinatakda ng Republic Act 9165 o Comprehensive Dangerous Drugs Act at sa nilagdaang kasunduan ng DOJ at Ombudsman.", "Nakasaad umano sa Article 11, Section 90 ng RA 9165 na DOJ ay dapat na magtalaga ng special prosecutors para eksklusibong humawak ng mga kasong paglabag sa ilalim ng nasabing batas, at tapusin ang preliminary investigation sa loob ng 30 araw."], "category": "National", "title": ["Kaso ni De Lima ayaw pahawakan sa Ombudsman"]},
{"content": ["Patay ang isang US Marine pilot makaraang bumagsak ang sinasak\u00adyan nitong F/A-18 sa Pacific Ocean.", "Sa ulat, natagpuan ng Japanese rescuers ang nawawalang piloto sa pinagbagsakan ng eroplano sa karagatan sakop ng Japan.", "Sinabi\u2002ni Marine Corps spokeswo\u00adman Captain Sarah Burns na idineklarang patay na ang US Marine pilot na si Captain Jake Frede\u00adrick.", "Patuloy namang nagsasagawa ng imbestigasyon ang mga awtoridad para matukoy ang tunay na dahilan ng pagbagsak ng nasabing eroplano na nakatalaga sa US Marine Corps Air Station Iwakuni.", "Noong naka\u00adlipas\u2002na araw nang magkasabay na nagsagawa ng malawakang search and rescue operation ang US at Japan la\u00adyong 90 kilometro sa karagatan sakop ng timog-kanluran ng Kochi prefecture.", "Nagpadala ang Japan ng apat na sasakyang barko at walong eroplano para maghanap sa bumagsak na military plane."], "category": "National", "title": ["Military plane bumagsak sa Pacific Ocean"]},
{"content": ["Mala-fiestang protesta ang isasagawa ngayong araw ng mga militanteng grupo para kalampagin si Pangulong Rodrigo Duterte sa kanyang mga polisiya at mga naging desisyon sa unang anim na buwang pamamahala sa Malaca\u00f1ang.", "Magsasanib-pwersa ang mga militanteng grupo at bloke ng mga progresibong hanay para ipamukha kay Duterte ang mga usapin na hindi sinasang-ayunan ng iba\u2019t ibang sektor ng lipunan.", "Maliban sa malaking protesta rito sa Metro Manila na tatampukan ng parade of float na katulad ng taunang parade ng Metro Manila Film Festival (MMFF), magkakaroon din ng serye ng protesta ngayong araw sa iba\u2019t ibang probinsya at sa ibayong dagat.", "Sisingilin ng mga rali\u00adyista ang palihim na pag\u00adlibing kay dating Pangulong Ferdinand Marcos sa Libingan ng mga Bayani (LNMB); ang lumala\u00adlang extrajudicial killings (EJKs) sa bansa; luma\u00adlalang militarisasyon sa kanayunan dahil sa Oplan Bayanihan; ang pag-appoint ng Pangulo kay Lt. Gen. Eduardo A\u00f1o bilang bagong chief of staff ng Armed Forces of the Philippines (AFP); at ang mga pangakong hindi tinutupad ni Duterte tulad ng hindi pa nalulutas na isyu ng contractualization o endo; ang hindi pagpapalaya sa 400 political prisoners at marami pang iba.", "Magsasagawa ng programa ang grupong Campaign Against the Return of the Marcoses to Malaca\u00f1ang (CARMMA), Karapatan at Bagong Al\u00adyansang Makabayan (Ba\u00adyan) sa Liwasang Bonifacio simula alas-kuwatro ng hapon hanggang alas-sais ng gabi.", "Bandang alas-sais ng gabi, magmamartsa ang nasa may 10,000 raliyista na may bitbit na torch mula Liwasang Bonifacio at dudugtong sa malaking pulutong ng mga human rights organizations na pampitong araw nang naka-campout sa Mendiola at doon tatapusin ang protesta sa pamamagitan ng vigil at lightning rally hanggang hatinggabi."], "category": "National", "title": ["Mala-fiestang protesta!"]},
{"content": ["Pambulabog lang ayon sa Palasyo ng Malaca\u00f1ang ang reklamong inihain ni Edgar Matobato sa Tanggapan ng Ombudsman laban kay Pangulong Rodrigo Duterte.", "Ayon kay Presidential Communications Office (PCO) Assistant Secretary Ana Marie Banaag, puntirya ng reklamo ni Matobato na abalahin at ligaligin si Pangulong Duterte sa pagganap sa trabaho nito.", "\u201cThe complaint is nothing but harassment aimed at distracting the Chief Executive from performing his duty,\u201d komento ng Palace official sa complaint ni Matobato.", "Sinabi ni Banaag na hindi pa sila makakapagbitaw ng reaksyon sa kaso dahil kahahain pa lamang ng complaint-affidavit laban kay Pangulong Duterte.", "Gayunpaman, iginiit ng opisyal na malamang na walang kahinatnan sa ngayon ang inihaing complaint ni Matobato sapagkat may immunity si Pangulong Duterte habang ito ay nasa poder."], "category": "National", "title": ["Harassment lang \u2014 Palasyo"]},
{"content": ["Nauubusan na ng pa\u00adsensiya ang ilang senador sa matinding trapik sa Metro Manila lalo na ngayong papalapit ang Pasko.", "Sa kabila ng pagbasura ng window hours sa number coding scheme at late opening ng mga shopping mall sa EDSA, hindi pa rin lumuwag ang trapik sa maraming bahagi ng Kamaynilaan.", "Hindi naitago ni Senador JV Ejercito ang kanyang pagkadismaya kung kaya\u2019t nag-post na lang ito sa Twitter sa mga abusadong nagmamaneho na siyang lalong nagpapabuhol ng trapik sa kalsada.", "\u201cTraffic na nga, may mga ganito pang abusado magmaneho. Tsk\u2026tsk\u2026Konting disiplina naman lalo\u2019t Christmas traffic ngayon,\u201d ayon sa tweet nito.", "Nagbigay pa ito ng abiso sa mga motorista dakong alas-12:00 ng tanghali nitong Biyernes na iwasan ang lugar ng Ortigas dahil sa sobrang bigat ng daloy ng trapiko roon.", "\u201cAvoid Ortigas area if possible, traffic is so bad in the area. But going to Makati is ok after Ortigas flyover,\u201d pag-uulat ng senador.", "Muli namang kinalampag ni Senate Majority Leader Vicente \u201cTito\u201d Sotto III ang Metropolitan Manila Development Authority (MMDA) at local government units (LGUs) na walisin ang mga sasakyan na nakaparada sa mga secondary route.", "Sinabi ni Sotto na kung mawawala ang mga sasakyang nakaparada sa mga secondary route, maraming sasakyan ang dadaan dito na siyang makapagpaluwag sa bigat ng daloy ng trapiko sa mga pangunahing kalsada tulad ng EDSA."], "category": "National", "title": ["Senador dismayado sa Christmas traffic"]},
{"content": ["Kasado na ang state visits ni Pangulong Rodrigo Duterte sa Cambodia at Singapore sa susunod na linggo.", "\u201cPresident Rodrigo Duterte will undertake a state visit to the Kingdom of Cambodia on December 13 and 14, 2016 upon the invitation of His Majesty King Norodom Sihamoni, and to Singapore on December 15 and 16, 2016 upon the invitation of His Excellency Prime Minister Lee Hsien Loong,\u201d paghahayag ni Department of Foreign Affairs (DFA) Spokesperson Charles Jose sa pre-departure briefing sa Malaca\u00f1ang kahapon."], "category": "National", "title": ["Cambodia, Singapore state visits ni PDU30 kasado na"]},
{"content": ["Bubuksan na ng Inter-Agency Council for Traffic (I-ACT) sa mga motorista ang Veterans Memorial Medical Center (VMMC) sa Quezon City para makatulong sa pagluwag ng daloy ng trapiko ngayong holiday season.", "Ayon kay Metropolitan Manila Development Authority (MMDA) Ge\u00adneral Manager Thomas Orbos, malaking ginhawa sa mga motorista ang kalsada sa loob ng VMMC lalo na sa mga dumadaan ng North at Mindanao Avenue.", "Sakaling mabuksan na ito sa mga motorista, ang mga sasakyan na dumadaan sa North Avenue ay maaari nang pumasok sa main gate ng VMMC at tagos sa Gate 2 papuntang Mindanao Avenue.", "Bubuksan ang nasabing mga gate simula alas-sais ng umaga hanggang alas-nuwebe ng umaga at alas-kuwatro ng hapon hanggang alas-siyete ng gabi.", "Inanunsyo rin ng I-ACT na bubuksan din ang Camp Aguinaldo sa mga motoristang dumadaan sa EDSA na papunta sa may bahagi ng Katipunan."], "category": "National", "title": ["Motorista makakadaan sa VMMC, Camp Aguinaldo"]},
{"content": ["Patung-patong na kaso laban kay Pangulong Rodrigo Duterte, anak nitong si Davao City Vice Mayor Paolo Duterte, kay PNP chief Director General Ronald Dela Rosa at 25 iba na may kaugnayan sa Davao Death Squad (DDS) ang isinampa kahapon sa Office of the Ombudsman ng self-confessed killer na si Edgar Matobato.", "Kasong murder, kidnapping, paglabag sa Republic Act No. 9745 o Anti-Torture Act at paglabag sa Philippine Act on Crimes Against International Humanitarian Law at Genocide ang isinampa ni Matobato sa pamamagitan ng abogado nito na si Atty. Jude Sabio.", "Sa kanyang complaint affidavit, iginiit ni Matobato na si dating Davao Mayor at ngayon ay Pa\u00adngulong Duterte ang lider ng DDS. Ang naturang death squad din umano ang nasa likod ng serye ng pagpatay sa Davao City simula noong 1988 hanggang Setyembre 2013 at kung saan target ng operasyon ng death squad ang mga pinaghihinalaang mga kriminal, pangunahin na rito ang mga magnanakaw at rapist.", "\u201cAng pagkakaalam ko, hindi puwedeng pumatay ng hindi inutos o \u2018di na-clear kay Mayor,\u201d nakasaad sa affidavit ni Matobato.", "Ipinaliwanag ni Matobato na hustisya ang siyang dahilan kung bakit ito naghain ng kaso at nakatitiyak umano siyang may sapat na ebidensya para patunayan ang kanyang alegasyon. Iginiit din ng abogado nito na si Atty. Sabio na isa pang testigo na magbibigay ng corroborative statement ang magba-backup sa pahayag ng kanyang kliyente.", "Ang nasabing testigo ay nakasaksi umano na isang tao ang binaril mismo ni Pangulong Duterte sa isang kalye sa Davao City noong 2012.", "Tinukoy ni Matobato si SPO4 Arthur Lascanas bilang \u201csecond-in-command\u201d kay Pangulong Duterte na s\u2019yang nag-uutos kung sino ang nais ipapatay ng dating alkalde habang si SPO4 Sanson Buenaventura ang umaaktong \u201clittle mayor\u201d na nagbabayad sa mga taong nagsagawa ng pagpatay.", "Mula sa 7 katao ay dumami ang miyembro ng DDS, na kalaunan ay sumapi na rin sa kanilang grupo ang mga rebel returnees mula sa New People\u2019s Army na ang gawain naman sa DDS ay mga \u201csmall time jobs\u201d lamang gaya ng pagpatay sa mga siga sa barangay, miyembro ng gang at mga rugby boys.", "Isinalaysay rin ni Matobato sa kanyang affidavit na ang kanilang pinapatay ay sinasakal sa loob ng sasakyan pagkatapos dukutin at sa order ni Lascanas ay tsina-chop-chop ang bangkay saka itinatapon sa dagat o sa Laud Firing Range sa Barangay Ma-a Davao City.", "Maging si Pangulong Duterte umano ay naging saksi sa pag-chop-chop ng bangkay dahil nagpupunta ito sa Laud Quarry kapag bigtime ang kanilang na\u00adging biktima.", "Ang operasyon umano ng DDS ay abot din sa General Santos City, Butuan, Tagum, Panabo, Davao del Sur, Digos, Maitum Sarangani at maging sa Maynila.", "Sa kabuuan umano ay mahigit 1,000 katao ang napatay ng DDS.", "Si Matobato ay kasalukuyang nasa kustodiya ni Sen. Antonio Trillanes. Aniya, may konsensya pa rin ito kaya naman nais n\u2019yang isiwalat ang nalalaman at kasuhan ang nasa likod ng DDS."], "category": "National", "title": ["MURDER, KIDNAPPING VS DUTERTE"]},
{"content": ["Gagawin umano ni Vice President Leni Robredo na isyu sa lahat ng mga Filipino ang human rights issue dahil aminado ito na karamihan sa mga Filipino ay tila walang pakialam dito.", "Sa kanyang maiksing talumpati sa turn-over ng mural na gawa ng isang artist ng Amnesty International sa kanyang tanggapan sa Executive House sa New Manila, Quezon City, ipinangako ni Robredo na gigisingin nito ang sambayanang Filipino sa isyung ito.", "\u201cWe have been working a long time together, I have been a human rights lawyer and may isang bagay po akong napansin. Parang ang human rights ay hindi isang sexy na issue. Parang siya ang issue ng mga nasa laylayan,\u201d ani Robredo.", "Ito umano ang gagamitin niyang hamon para mailagay sa \u201cmainstream\u201d ang isyu ng karapatang pantao lalo na sa mga ordinaryong tao na walang kaibigan at kaanak na naging biktima ng human rights violations.", "Sinabi ni Robredo na ang mga nagsusulong ng isyu sa karapatang pantao ay maituturing na margina\u00adlized dahil kokonti ang mga ito at walang nakukuhang suporta sa mga ordinaryong mamamayan."], "category": "National", "title": ["Human rights issue ika-career ni Leni"]},
{"content": ["Bagsak-balikat\u2002na nagtungo sa himpilan ng Taal\u2002Municipal\u2002Police Station ang \u00addelivery boy ng kilalang \u00adonline shopping \u00adcompany na Lazada\u00ad Express\u2002\u00adDelivery, \u00admakaraang\u2002\u00aditakbo\u2002ng kostumer ang \u00adidineliber \u00adnitong\u2002Iphone\u20026S\u2002sa \u00adinsidenteng\u2002naganap \u00addakong ala-una ng hapon \u00adkamakalawa.", "Sa nakalap na ulat ng Abante mula Taal MPS, nabatid na ihahatid sana ng delivery boy na si Bernald\u2002\u00adDimaculangan y Lozano, 23-anyos ng Brgy.\u2002Banay-Banay, \u00adPadre Garcia, Batangas, ang \u201cpackage\u201d na para kay Alvin Ray Herrera y De Leon sa Brgy. Tadlac, Alitagtag, Batangas.", " Ngunit nagbago umano ang isip ng suspek at sinabihan ang biktima na magkita na lamang sila sa Taal Polymedic Hospital at doon niya kukunin at babayaran ang in-order na cellphone na nagkaka\u00adhalaga ng Php 34,000.", "Laking\u2002gulat\u2002na \u00adlamang ng biktima nang maiabot niya ang cellphone sa suspek ay agad itong\u2002tuma\u00adlilis\u2002sakay ng traysikel, \u00adinihahanda na ang kasong \u00adEstafa na\u2002isasampa\u2002\u00adlaban\u2002sa tumakas\u2002na\u2002suspek. \u00ad"], "category": "National", "title": ["Online shopping, tinakasan"]},
{"content": ["\u201cThere is no such thing as removing the Vice President.\u201d Ito ang tuwirang pahayag ni Pangulong Rodrigo Duterte sa gitna ng mga espekulasyon at pangamba na nanakawin o may mang-aagaw sa posisyon ni Vice President Leni Rob\u00adredo.", "Bunsod nito, tuluyan nang pinawi ni Pangulong Duterte ang hakahaka na may planong agawin kay VP Leni ang posisyon nito.", "Sa panayam ng media sa groundbreaking ceremony ng New Bicol International Airport Terminal Legazpi sa Albay, deretsahang sinabi ni Pa\u00adngulong Duterte na walang basehan ang pangamba na mayroong ibang makaka-epal sa posisyon ni VP Leni.", "Binigyang katiyakan ng Presidente na matatapos ni VP Leni nang buo ang termino nito sa loob ng 6 na taon.", "\u201cI will assure Leni and the rest of the Bicol region that you will have there until the very end of her term,\u201d pagdidiin ni Duterte.", "\u201cAnd there is no such thing as removing the Vice President,\u201d giit pa ng Pangulo.", "Nauna rito, nagbitiw sa gabinete ni Pangulong Duterte si Vice President Robredo, bilang chairman ng Housing and Urban Development Coordinating Council (HUDCC) matapos na makatanggang ng isang text message mula kay cabinet Sec. Jun Evasco Jr. na nagsasabing huwag na siyang dumalo sa lahat ng cabinet meetings simula noong Lunes alinsunod sa utos ng Pangulo.", "Nilinaw ni Evasco na ang kautusan ay mula kay Pangulong Duterte dahil sa \u201cirreconcilable differences\u201d o hindi na pagkakasundo ng magka\u00adbilang panig na malabo na umanong maayos.", "Samantala, buo ang paniniwala ng ilang senador na sinsero si Pangulong Rodrigo Duterte sa kanyang pangako sa mga Bikolano na matatapos ni Vice Pre\u00adsident Leni Robredo ang kanyang termino.", "Kumbinsido naman sina Senate Majority Leader Vicente \u201cTito\u201d Sotto III at Senador Sherwin Gatcha\u00adlian na walang halong biro ang pahayag ni Pangulong Duterte sa Albay na aabot ng Hunyo 30, 2022 si Robredo."], "category": "National", "title": ["VP SIGURADO SA 6 YRS"]},
{"content": ["Hindi\u00ad\u2002magpapatum\u00adpik-tumpik ang pamunuan ng Police Regional Office 7 (PRO7) na kumilos at agad isailalim sa imbestigasyon ang sinumang pulis na pangangalanan ng tinaguriang drug queen na si Lovely Impal na sangkot sa kalakaran sa iligal na droga.", "Ito ang mahigpit na babala ni PRO7 director, Chief Supt. Noli Tali\u00f1o, na nagsabing sakaling may mga pulis nang papangalanan si Impal sa iligal na droga ay agad isasailalim sa imbestigasyon.", "Inamin ni Tali\u00f1o na dati nang naaresto si Impal noong nakatira pa ito sa Cebu kaya inaasahan na nitong may ikakanta itong pulis na dawit sa kanyang mga illegal drugs transactions.", "Tinatrabaho\u2002na\u2002rin ngayon ng mga opera\u00adtiba ng Philippine Drug Enforcement\u2002Agency (PDEA-10) ang umano\u2019y mga pulis na nagsilbing mga protector ni Impal.", "Inihayag ni PDEA regional\u2002director\u2002Adrian Alvari\u00f1o, inamin nito na kumpirmadong may ilang pulis na nagbibigay proteksyon kay Impal.", "Sinabi ni Alvari\u00f1o na patunay dito ay ang pagkaroon umano ni Impal ng live-in partner na isa ring police official na nakabase sa Lanao del Sur.", "Una nang ibinulgar ni Kerwin Espinosa, ang tinaguriang drug lord ng Eastern Visayas, sa pagdinig sa Senado na ang kanilang supplier ng illegal drugs kasama si Jaguar Diaz ay si Impal.", "Matapos idawit ni Kerwin, agad namang sumuko kay PNP chief Director General Ronald dela Rosa sa Camp Crame si Impal."], "category": "National", "title": ["PRO7/PDEA nakaabang sa ikakantang pulis ng drug queen"]},
{"content": ["Binawian na ng buhay ang dating US senator at isa sa unang astronaut na nakalibot sa earth.", " Sa ulat, sa edad na 95-anyos ay pumanaw na si John Herschel Glenn Jr. sa James Cancer Hospital sa Columbus.", "Noong 2014 ay sumailalim si Glenn sa heart valve replacement surgery.", "Si Glenn na isa ring piloto at engineer ay nakagawa ng kasaysayan noong 1962 matapos na makumpleto ang three-orbit flight lulan ang space capsule na Friendship 7.", "Matapos ang pag-ikot sa loob ng apat na oras at 55 minuto ay lumapag ito sa Grand Turk Island sa Atlantic Ocean.", "Kabilang ito sa tinaguriang \u2018Mercury Se\u00adven\u2019 o grupo ng military test p\u00adilots na pinili noong 1959 ng NASA para ma\u00adging kauna-unahang mga astronauts\u2002ng\u2002Estados Unidos.", "Nanilbihan ito bilang senador noong 1998 at sa edad na 77 ay bumalik ito sa space na itinuring na pinakamatandang tao na nakagawa nito."], "category": "National", "title": ["1st astronaut na nakaikot sa earth, pumanaw"]},
{"content": ["Anim na katao ang namatay sa magkakahiwalay na lugar ng Cavite, Nueva Ecija at Bulacan kaugnay ng patuloy na operasyon kontra iligal na droga.", "Sa maliit na eskenita ng Bgy. Talaba 3 sa Bacoor, Cavite bumulagta si Alexander Alejandro y Abarico, 39-anyos matapos ang ikinasang buy-bust operation bandang alas-sais ng gabi.", "Batay sa report ng Bacoor Component Police Station, tambak na text message\u2002ang\u2002natanggap ng Text Bato hinggil sa iligal na aktibidad ng napaslang na si Dagul.", "Narekober sa crime scene ang isang caliber .38 revolver na kargado ng bala, 3 plastic s\u00adachet ng shabu at buy-bust money.", "Tatlo naman ang nasawi sa engkwentro sa kanto ng Vergara Highway at Tandang Sora., Bgy. Bantug Norte sa Nueva Ecija.", "Nakilala ito na sina Ferdinand de Guzman Reyes ng Gumamela St. Bgy. Magsaysay Sur at Danilo de Jesus, 40 ng Bgy. San Josef. Sa Gapan City ay napatay din si Ra Duca ng Bgy. San Vicente.", "Samantala, dalawang armadong shabu p\u00adusher ang\u2002tumimbuwang\u2002sa drug entrapment sa Bgy. Mabolo at Bgy. Sumapang Matanda, Malolos City. Nakilala ito na s\u00adina alyas Jonel at Rolando de Leon na kapwa nagtamo ng tama ng baril."], "category": "National", "title": ["6 bulagta sa droga"]},
{"content": ["Inoobserbahan sa Justice Jose Abad Santos General Hospital (JJASGH) ang isang 14-anyos na dalagita matapos malaglag ang sanggol sa kanyang sinapupunan dahil sa pag-inom ng \u2018cytotec\u2019 kamakalawa ng gabi sa Tondo, Maynila.", "Sa imbestigasyon ni PO3 Jennifer Cadatal, ng Manila Police District (MPD)-Police Station 2, kinilala ang biktima na si Eva, Grade 8 student ng Rajah Sulayman High School at taga-Parola Compound, Tondo, Maynila.", "Nalaman na\u2002dakong alas-otso ng gabi nang isugod\u2002sa pagamutan ng kanyang ina na si\u2002Betty\u2002matapos magreklamo si Eva nang matinding pa\u00adnanakit ng tiyan at ari kasunod ng pag-agos ng dugo.", "Sa pagsusuri, nadiskubre na buntis ng tinatayang 3-buwan ang biktima at tinangka niya itong ilaglag matapos uminom ng cytotec na binili umano niya sa hindi niya nakilalang vendor sa halagang P1,500 sa Quiapo, Maynila.", "Sa impormasyon, sinabi umano nito na hindi alam ng kanyang boyfriend ang kanyang pagbubuntis.", "Isinailalim ngayon sa \u2018raspa\u2019 ang dalagita habang patuloy na iniimbestigahan ng pulisya ang insidente."], "category": "National", "title": ["Grade 8 \u2018naagasan\u2019 sa ininom na cytotec"]},
{"content": ["Love triangle ang pa\u00adngunahing motibo na sinisilip ng mga elemento ng Lipa Component Police Station, sa nangya\u00adring pamamaril at pagkasawi ng isang trike drayber sa Rotonda, Bgy. Tali\u00adsay, Lipa City Batangas.", "Sa inisyal na imbestigasyon ng pulisya, naganap ang krimen pasado alas-12:00 ng tanghali kamakalawa, habang minamaneho ng biktimang si Sonny Bucad y M\u00adolina, 40-anyos, ang kanyang Honda\u2002TMX\u2002Tricycle (74930).", "Sinundan umano ito ng suspek na si Ramon Camitan y Anoyo, 41-anyos, na sakay ng single MC. Pagsapit sa lugar ng krimen ay pinagbabaril ng suspek ang biktima sa iba\u2019t ibang bahagi ng katawan, bago mabilis na tumakas patu\u00adngong Talisay Batangas.", "Deklaradong dead on the spot ang biktima sa Metro Lipa Hospital, dahil sa mga tinamong su\u00adgat sa katawan, napag-ala\u00adman rin na may lihim na relasyon ang napaslang na biktima sa misis ng suspek na si Myra Cami\u00adtan."], "category": "National", "title": ["Kulasisi ni misis binistay ni mister"]},
{"content": ["Niyanig ng malakas na lindol na naitala sa magnitude 7.8 ang tumama sa karagatang sakop ng Solo\u00admon islands kahapon ng madaling-araw.", "Ayon sa US Geologi\u00adcal\u2002Survey\u2002(USGS), u\u00adnang naitala ang pagyanig sa magnitude 8.0 ngunit ibinaba rin sa magnitude 7.8 kalaunan sa may 70 kilometro kanluran-timog kanluran ng Kirakira at may lalim na 49 kilometro.", "Dahil sa ilalim ng tubig naganap ang paggalaw ng lupa, agad nagpalabas ng tsunami warning ang Pacific Tsunami Warning Center (PTWC).", "Binigyang-babala ng PTWC ang mga residente na nakatira sa mga baybayin\u2002ng\u2002Solomon I\u00adslands, Vanuatu, Papua New Guines, Nauru, New Caledonia, Tuvalu at Kosrae at maging sa Hawaiian islands sa posibleng pagkakaroon ng tsunami.", "Posibleng\u2002tumama ang tsunami sa naturang mga lugar sa loob ng tatlong oras, ayon sa babala ng PTWC.", "Naramdaman din ang sunud-sunod na aftershocks malapit sa episentro ng pagyanig at nawala rin ang supply ng kur\u00adyente at linya ng telepono.", "Ayon kay Solomon Islands National Disaster Management Office director Loti Yates, may mga ulat na may gumuhong gusali at mga bahay sa isla ng Malaita.", "Ang Solomon Island ay nasa paligid ng \u2018Pacific Ring of Fire\u2019, kung kaya\u2019t madalas ang lindol dito at tsunami kung saan noong 2007 ay naramdaman ang magnitude 8.1 na lindol na ikinasawi ng 50-katao.", "Samantala,\u2002nilindol din ang northwest China na magnitude 6.2 kung saan dalawa katao ang nasugatan. Niyanig din ng magnitude 6.5 na lindol ang baybaying bahagi ng Northern California.", "Wala namang inilabas na tsunami warning ang USGS."], "category": "National", "title": ["Solomon Islands niyanig ng magnitude 7.8 na lindol; China at California inuga rin"]},
{"content": ["Itinuturing na number 1 ang lungsod ng Zamboanga pagdating sa maraming kaso ng teenage pregnancy.", "Ayon kay Cecil Abuy, Public Information Officer ng Population Commission (POPCOM) ng nasabing ahensya, nasa numero uno ang lungsod sa lahat ng mga rehiyon sa bansa base sa datos na nakuha ng ahensya sa Philippine Statistical Authority kung saan ang dalawa sa mga kaso na naitala ay ang pagkabuntis ng dalawang dalagita na nasa edad onse.", "Dagdag pa niya, kung matutuloy ang plano ng Department\u2002of\u2002Health (DOH) na pamamahagi ng mga condoms sa mga paaralan lalung-lalo na ang mga nasa sekondarya dahil sa pagtaas din ng kaso ng HIV, dapat bigyan ng sapat na information dissemination tungkol sa nasabing plano.", "Inihalimbawa\u2002niya ang kagaya ng pagbibi\u00adgay ng proper orientation na karaniwang ginagawa ng POPCOM.", "Subalit ayon naman sa DOH Regional Office 9, kaya tumaas ang kaso ng teenage pregnancy sa lungsod ay dahil sa laki ng populasyon ng rehiyon (Region 9-Zamboanga Peninsula).", "Paliwanag pa ng ahensya, isa rin sa mga factor kung bakit tumataas ang bilang ng nasabing kaso ay dahil sa impluwensya ng social media sa mga kabataan na nahuhumaling\u00ad dito."], "category": "National", "title": ["Zambo numero uno sa teenage pregnancy"]},
{"content": ["ZAMBOANGA CITY \u2014 Tatlong mga armado na hinihinalang Abu Say\u00adyaf o may koneksyon sa rebeldeng grupo \u2013 ang napatay at dalawang iba pa ang nadakip matapos silang makipagsagupaan sa pulisya sa karagatan ng Semporna sa Sabah, Malaysia.", "Nailigtas naman ng pulisya nitong Huwebes ng gabi ang isang skipper ng fishing boat, ngunit natangay ng dalawang nakatakas na armado ang isa pang kapitan ng hiwalay na trawler sa Semporna.", "Isang parak din ang sugatan matapos itong mabaril sa paa. Nabatid sa Sabah na pawang mga residente ng Tawi-Tawi ang mga napaslang at gayun din ang da\u00adlawang nadakip.", "Sakay umano ng isang speedboat ang pitong armado at nilusob ang mga fishing boat sa Semporna ngunit lingid sa kanilang kaalaman ay may isang barko rin doon na ang lulan ay mga parak na miyembro ng General Operations Force Tiger Platoon na nagbabantay sa mga trawlers doon.", "Hindi naman mabatid kung bakit pumalya ang Philippine Navy at Philippine Marines, gayun rin ang Philippine Coast Guard na matiktikan ang pag-alis ng speedboat ng mga armado at pagpasok nito sa Semporna.", "Tikom naman ang bibig ng mga opisyal ng Western Mindanao Command ukol sa naganap."], "category": "National", "title": ["3 Sayyaf todas sa Sabah clash"]},
{"content": ["Nagsisimula\u2002nang maagnas\u2002ang\u2002bangkay ng isang Korean natio\u00adnal nang madiskubre ng isang caretaker sa loob ng kanyang inuupahang kuwarto\u2002kamakalawa ng hapon sa Sta. Cruz, Maynila.", "Kinilala ni PO3 Jorlan Taluban, ng Manila Police District (MPD)-homicide section, ang biktimang si Jin Sung Kim, nasa 40-45-anyos at na\u00adngungupahan sa Room B 4, 2720 Oroqueta St., Sta. Cruz.", "Nabatid na dakong alas-5:20 ng hapon nang madiskubre ni Violeta Lopez, 60 at caretaker ng gusali ang bangkay matapos na makaamoy ng masansang na nanggagaling sa kuwarto ng biktima.", "Tinangka umano ni Lopez na buksan ang pintuan pero naka-double lock kaya humingi ng tulong sa barangay dahilan para puwersahang buksan ang pinto at dito na tumambad ang walang-buhay na biktima na na\u00adagnas na ang katawan.", "Huli umanong nakitang buhay ni Lopez ang biktima noong Disyembre 6, dakong alas-singko ng hapon na hindi maganda ang kondisyon ng katawan\u2002at\u2002nanginginig."], "category": "National", "title": ["Korean natagpuang agnas"]},
{"content": ["Hindi inaalis ang posibilidad na tumaas ang presyo ng mga primera-klaseng paputok at fireworks design na gawa sa Bulacan dahil sa ina\u00adasahang kakapusan ng produksyon\u2002ngayong t\u00adaon ng mga firecrac\u00adkers manufacturer bu\u00adnga ng epekto ng mahigit dala\u00adwang linggong work stoppage order (WSO) ng Department of Labor and Employment (DOLE).", "Ayon sa mga miyembro ng Philippine Pyrotechnics\u2002Manufactu\u00adrers and Dealers Association Inc. (PPMDAI)-Bulacan, inaasahan nilang magkakaroon\u2002ng\u2002malaking kakulangan sa suplay ng paputok at pailaw nga\u00adyong paghihiwalay ng t\u00adaon dahil sa epekto ng WSO bagama\u2019t binawi na ito ng DOLE sanhi ng maraming manggagawa ang naghanap ng alternatibong trabaho kaysa magutom.", "Asahan din ang pag\u00adlobo ng presyo ng papu\u00adtok at pailaw sa mga tindahan ng paputok sa Bocaue, Sta. Maria at Baliwag dahil sa pagkakahinto ng nasa kasagsagang produksyon nito bunga ng WSO na ibinatay sa kambal na pagsabog ng tindahan at pabrika ng paputok sa Bocaue at Sta. Maria na ikinasawi ng pitong katao at malubhang pagkakasugat ng 29 na iba pa.", "Sa kabila nito, positi\u00adbo ang paniniwala ng mga negosyante ng papu\u00adtok na makakabawi s\u00adila sa ma\u00adtinding pagkalugi sa multi-milyong pisong industriya ng papu\u00adtok sa Bulacan dahil karaniwang dumadagsa ang namamakyaw ng papu\u00adtok at pailaw sa Bulacan lalo na sa Bocaue dalawang araw bago sumapit ang pasko at sagad na ito hanggang\u2002bisperas\u2002ng Bagong Taon."], "category": "National", "title": ["Shortage sa pailaw at paputok"]},
{"content": ["Inilunsad kahapon ng Inter-Agency Council on Traffic (I-ACT), Department\u2002Of\u2002Transportation (D\u00adOTr)\u2002at\u2002Metropolitan Manila Deve\u00adlopment Authority (MMDA) ang Pasig Ri\u00adver Ferry Service shuttle bus para sa kombi\u00adyente ng\u2002mga\u2002mananakay\u2002na magtutu\u00adngo ng Divisoria sa Maynila at Bonifacio Global City (BGC) sa Taguig City.", "Ang\u2002paglulunsad n\u00adito\u2002ay\u2002pinangunahan n\u00adina DOTr Secretary Art Tugade at MMDA Officer-In-Charge (OIC) at General Manager Tim Orbos, na partnership ito ng naturang ahensiya sa Megaworld Corporation.", "Ang pribadong kumpanya ang nagbigay ng mga shuttle buses bilang bahagi ng kanilang serbisyo publiko.", "\u201cThis partnership with Megaworld is a big help in the government\u2019s concer\u00adted effort in coming up with measures to improve the traffic condition in Metro Manila,\u201d ani ni Orbos.", "Ayon\u2002sa\u2002MMDA, nasa 11 shuttle bus ang kanilang itinalaga sa Guadalupe at Escolta Stations.", " Kung saan ang walong 25-seater coasters ay pa\u00adwang nakahimpil sa Guadalupe Station at ang mga pasa\u00adherong sumasakay sa Pasig River Ferry ay dadalhin sa area ng BGC, Taguig City.", "Samantalang, ang tatlong shuttle vans na may 25 seater ay nakahimpil sa Escolta Station at ang mga pasa\u00adhero ay dadalhin naman sa Lucky Chinatown Mall at Divisoria sa Maynila.", "Magiging libre muna ang pamasahe sa mga sasakay sa mga shuttle bu\u00adses simula ngayong Disyembre hanggang Pebrero, 2017 at wala pang itinakdang halaga para sa pamasahe nito sakaling ipa\u00adtupad na ang bayad dito.", "Ang biyahe ng natu\u00adrang shuttle bus ay magsisimula ng alas-siyete ng umaga hanggang alas-nuwebe ng gabi at ipo-provide lamang ang natu\u00adrang mga shuttle bus para sa mga pasaherong tumatangkilik sa Pasig R\u00adi\u00adver Ferry System."], "category": "National", "title": ["LIBRENG SHUTTLE BUS PARA SA PASIG RIVER FERRY"]},
{"content": ["Kusang-loob na nagtungo umano sa Natio\u00adnal Bureau of Investigation (NBI) si dating Chief Supt. Wally Sombero para boluntaryong magpa kustodiya matapos masangkot sa umano\u2019y \u2018suhulan\u2019 kasunod ng pagkakahuli ng mahigit 1,000 na Chinese nationals sa Pampanga na nagtatrabahong\u2002walang kaukulang dokumento.", "Sinabi ni Justice Sec. Vitaliano Aguirre na nagtungo sa NBI para linisin ang kanyang pangalan.", " Nauna nang nakaladkad ang pangalan ni Sombero sa tangka umanong panunuhol ng kampo ng big time online gaming operator na si Jack Lam kay Aguirre.", "Una nang sinabi ni Aguirre na si Sombero ang kumausap sa kanya at nagsabi na naghahanap umano ng padrino si Lam.", "Naganap ang pag-uusap ay nangyari ilang araw matapos maaresto sa Fontana Resort sa Pampanga na pag-aari ni Lam ang 1,316 Chinese nationals na iligal na nagtatrabaho sa mga hindi lisensyadong online ga\u00adming na nag-o-operate sa Fontana."], "category": "National", "title": ["General na isinabit sa online gaming sumuko"]},
{"content": ["Itinanghal na P\u00aderson of the Year ng sikat na Time magazine para sa taong 2016 si US President-elect Donald Trump.", "Ayon sa managing editor ng Time magazine na si Nancy Gibbs, maliban kay Trump ay pumangalawa rin ang natalong kandidato na si Hillary Clinton.", "Aniya, naging \u2018straightforward\u2019 ang pagkakapili kay Trump para sa taong ito.", "Itinuturing naman ito ni Trump bilang isang malaking karangalan, at aniya, mahalaga para sa kaniya ang nasabing pagkilala.", "Sa ngayon ay nagha\u00adhanda na si Trump para sa kaniyang pag-upo bilang susunod na pangulo ng Estados Unidos sa susunod na taon at pinupunan pa ang mga pwesto sa kaniyang gabinete."], "category": "National", "title": ["Trump itinanghal na Person of the Year"]},
{"content": ["Dalawa katao ang kumpirmadong napatay habang limang iba ang nasugatan makaraang tambangan ang mga sinasakyan ng mga biktima ng mga hindi pa kilalang mga suspek na armado ng matataas na kalibre ng baril sa Banisilan, Cotabato.", "Sa inisyal\u00a0na report\u00a0ng Banisilan Police Municipal Station, kinilala ni Sr/Insp. Jojie Barutas ang dalawang nasawing biktima na si Lumayon Pakut Aluyudan, dating Brgy. Kagawad, at Alinor Mantikayan.", "Habang kasalukuyan namang ginagamot sa Cotabato Provincial Hospital ang limang sugatang biktima na sina Brgy. Banisilan Captain Panamtaon Rajamuda Mantikayan, Buduh Makaalaw Mantikayan, Maysarah Tikuumi, Mumoy Saligan at isang Mohaimin.", "Ayon kay Sr/Insp. Barutas, sakay umano ang mga biktima ng isang multicab at isang motorbike patungo ng Provincial Capitol sa Kidapawan City para dumalo sa isang event nang tambangan at pagbabarilin ang mga ito na agarang ikinasawi ng dalawa sa mga biktima."], "category": "National", "title": ["2 patay sa Cotabato ambush"]},
{"content": ["Binawi na ng Department of Labor and Employment (DOLE) ang inilabas nitong work stoppage order (WSO) laban sa 48 firecrackers at pyrotechnics company sa lalawigan ng Bulacan.", "Ito ang sinabi ni Labor Secretary Silvestre H. Bello III kung saan base aniya sa natanggap nitong dokumento ay nakasunod ang mga ito sa isinasaad ng general labor and occupational safety and health standards.", "\u201cThe 48 establishments were compliant with labor and OSH standards and other pertinent labor laws, rules, and regulations,\u201d sabi ni Bello kasabay ng isinasagawang ika-83 taong anibersaryo ng ahensya sa Occupational Safety and Health Center sa Quezon City.", "Paliwanag pa nito na hindi na kailangan pang magpatupad ng pagrereporma sa mga firecrackers at pyrotechnics industry partikular sa mga gumagawa at nagbebenta nito.", "Nabatid na 40 iba pang establisimiyento na sangkot sa pagbebenta at paggawa ng mga paputok sa Bulacan ang patuloy na iniimbestigahan kung nakakasunod ang mga ito sa panuntunan ng ahensya.", "Kabilang sa 48 kumpanya na binawi ng WSO ay ang 878 Fireworks store; 888 Prosperity Fireworks; A. Mercado Fireworks; A.T. Sayao Fireworks; Alex Fireworks; Analyn Mendoza Fireworks; Arjay\u2019s Fireworks; ASJ Fireworks; ASP Fireworks; CPM Fireworks Store; D\u2019Extacy Fireworks; D.C. De Guzman Fireworks; Diamond Firework; Dong Ding\u2019s Fireworks; Dragon Fireworks; Elsie Fireworks; Elvie Navarro Fireworks; E.M. Fantasy Fireworks; EMHS Fireworks; Global Fireworks-Branch 1; Global Fireworks; Golden J\u2019s Fireworks; Hailey Fireworks at JC Castillo Fireworks."], "category": "National", "title": ["Paggawa ng paputok, pyrotechnic pwede uli"]},
{"content": ["Naglatag ng mga kundisyon si Pangulong Rodrigo Duterte sa posibilidad na pagsuko ng big time on-line gaming operator na si Jack Lam.", "Sa press briefing sa Camp Crame, kinumpirma ni PNP chief Director General Ronald dela Rosa na sang-ayon sa direktiba ng Pangulo, dapat umano ay bayaran ni Lam ang mga dapat bayaran sa gobyerno.", "Maliban dito, dapat umanong ayusin ni Lam at ire-negotiate ang kanyang kontrata sa Philippine Amusement and Gaming Corporation (PAGCOR).", "Giit ni Dela Rosa, hindi papayag ang Pangulo na maisahan ni Lam ang Pilipinas sa pamamagitan ng pandaraya sa buwis na dapat bayaran lalo na at malaki naman ang kinikita ng negosyo nito sa Pampanga.", "Dagdag pa ng chief PNP, maituturing na economic sabotage ang ginagawa ni Lam na nagpasok ng mga Chinese nationals sa bansa para magtrabaho sa kanyang establisimi\u00adyento nang walang kaukulang work permit.", "Nauna nang sinabi ni Dela Rosa na nagpadala na ng surrender feeler si Lam sa pamamagitan ng isang emisaryo at ipinahayag ang intensyon nitong bumalik ng Pilipinas at sumuko."], "category": "National", "title": ["Kondisyunes sa pagsuko ni Jack Lam inilatag"]},
{"content": ["Kulitan na nagkapikunan at nauwi sa suntukan ang dahilan ng pagkasawi ng isang lalaki sa isang birthday party kamakalawa ng gabi sa Libmanan, Camarines Sur.", "Namatay habang ginagamot sa ospital ang biktimang nakilalang si Marlon Romagosa matapos na tamaan ng isang malakas na suntok sa mukha mula sa suspek na nakilalang si Abeth Brusi, pawang residente ng nasabing bayan.", "Sa ulat ng Libmanan PNP, naganap ang insidente pasado alas-otso ng gabi sa isang birthday party ng kapatid ng biktima kung saan masayang nag-iinuman ang suspek at biktima kasama ang ilang pang kalalakihan.", "Napag-alaman na pawang mga lasing na ang mga ito at nagbibiruan ng magkapikunan sina Brusi at Romagosa at magkaroon ng mainitang pagtatalo hanggang sa humantong sa suntukan ng dalawa.", "Sa gitna ng away ay isang malakas na suntok ang pinakawalan ng suspek na tumama sa mukha ng biktima dahilan upang mabuwal ito at mawalan ng malay.", "Mabilis naman ang ginawang pagsugod sa ospital ng ilang kalala\u00adkihan subalit namatay din ito makalipas ang ilang oras na pananatili sa pagamutan.", "Samantala mabilis na tumakas ang suspek ng malaman na napatay niya ang biktima na ngayon ay pinaghahanap na ng pulisya."], "category": "National", "title": ["Kulitan sa b-day party, 1 patay"]},
{"content": ["Nasawi ang lahat ng pasahero ng isang eroplano makaraang bumagsak ito sa bansang Pakistan.", "Ayon sa ulat, natagpuang halos masunog ang katawan ng 47 pasahero at crew ng Pakistan International Airlines flight no. PK 661 ng mga military at search and rescue.", "Sinabi ng mga Pakistani officials, lumipad mula sa bayan ng Chitral na isang kilalang tou\u00adrist destination malapit sa Pakistan-Afghanistan border ang nasabing eroplano at patungo sana sa Islamabad.", "Subalit hindi na ito nakarating sa kanyang destinasyon nang bumagsak at masunog sa kabundukan malapit sa syudad ng Havelian, Abbottabad sa probinsya ng Khyber-Pakhtunkhwa.", "Kasama sa nasawi ang tatlong dayuhan kabilang ang dalawang Austrian citizens at isang Chinese citizen at limang crew.", "Kabilang din sa mga namatay sa trahedya ang dating Pakistani pop singer at televangelist na si Junaid Jamshed.", "Sinasabing bago ang pagbagsak ay nagawa pang makatawag ang piloto sa control tower dahil sa nawalan ng power ang isa sa makina ng eroplano."], "category": "National", "title": ["47 patay sa plane crash"]},
{"content": ["Siyam\u2002na\u2002mga \u00admiyembro\u2002ng\u2002Caloocan City \u00adPolice-Station Anti-Illegal Drugs (SAID) ang ni-relieved sa kanilang tungkulin matapos umanong mahuli sa close circuit television (CCTV) camera na ninanakawan ang bahay ng isa umanong suspected drug personalities sa Lungsod ng Caloocan noong nakaraang Martes ng gabi.", "Malaki rin ang tulong ng nasabing CCTV footage dahil nalaman na mga pulis ang sangkot sa nakawan sa nasabing bahay.", "Agad namang pinag-utos ni Northern Police District\u2002(NPD)\u2002\u00adDirector Senior\u2002Supt.\u2002Roberto Fajar\u00addo na i-relieved mula sa kanilang post ang mga sangkot sa pagnanakaw sa na sina SPO2 Noli Albis, SPO2 Remigio Valderama, PO2 Jay Jano, PO2 Benedict Antaran, PO2 John Francis Taganas, PO1 John Ray Dela Cruz, PO1 Carlomar Donato, PO1 Alexander Buhayo at PO1 Rodie Germina.", "Mabilis ding kinum\u00adpiska ni PS/Supt. Johnson Almazan sa pag-uutos ni Fajardo ang mga service pistol at police badge ng mga sangkot na suspek, na ayon kay Almazan ay ililipat umano sa Caloocan Police Administrative Holding Unit ang mga ito habang nagsasagawa ng administrative\u2002proceedings at filing ng criminal case laban sa kanila.", "Kung mapatunayang nagkasala ay antimanong madi-dismissed\u2002umano ang mga ito sa serbisyo.", "Ayon sa saksi na si Emilia Calanday ng Barrio Santo Ni\u00f1o, Barangay 187, Tala ng nasabing lungsod, ang mga kalalakihang lulan ng isang Toyota Innova na may plakang JBU 434 ay pwersahang pinasok ang kanilang bahay saka pinagkukuha ang ilan sa kanilang mga kagamitan.", "Nahagip ng CCTV sa lugar ang insidente dahilan upang agad na nagsagawa ng imbestigasyon ang mga tauhan ng Caloocan City Police North Extension sa pangunguna ni P/Supt. Reydante Ariza at doon na nga napag-ala\u00adman na ang sasakyan na nakita sa CCTV ay issue sa SAID-Caloocan North."], "category": "National", "title": ["9 PARAK SINIPA SA PAGNANAKAW"]},
{"content": ["Naniniwala si Vice President Leni Robredo na minadali ang pag-apruba ng panukala para pagbigyan lamang si Pa\u00adngulong Rodrigo Duterte.", "Ginawa ni Robredo ang nasabing pahayag matapos lumusot sa mother committee ng House justice ang nasa\u00adbing panukalang batas na inakda mismo nina House Speaker Pantaleon \u201cBebot\u201d Alvarez, House minority leader Danilo Suarez at House majority leader Rodolfo Fari\u00f1as.", "\u201cTila minadali ng komite ang pag-apruba sa panukalang batas na ito para lamang mapagbigyan ang kagustuhan ng Pa\u00adngulo,\u201d ani Robredo.", "Ang nasabing panukalang batas ang isa sa kinokontra ni Robredo bukod sa paglibing kay dating Pangulong Ferdinand Marcos sa Libingan ng mga Bayani, extrajudicial killings at iba pa.", "Samantala, tiyak na dadaan sa mahabang diskusyon ng Senado ang panukalang muling pagbabalik ng parusang kamatayan.", "Ayon naman ito kay Senate President Aquilino \u201cKoko\u201d Pimentel III matapos makalusot na sa committee level ng Kamara ang panukala.", "Kasabay nito ay nagkaisa namang ipinahayag ng mga senador mula sa Liberal Party (LP) ang kanilang pagtutol sa panukala."], "category": "National", "title": ["Death penalty minadali"]},
{"content": ["Ngayong inatasan na ni Pangulong Rodrigo Duterte ang Armed Forces of the Philippines (AFP) na tumulong na sa pag-hunting sa mga drug lords, asahan na ang presensya ng mga sundalo sa kalsada.", "Ito ang pahayag ni Kabataan partylist Rep. Sarah Elago kasunod ng marching order ni Duterte sa bagong chief of staff ng Armed Forces of the Philippines (AFP) na si Lt. Gen. Eduardo A\u00f1o na tumulong na sa paghahanap sa mga drug lords sa bansa na nakalista sa kanyang listahan.", "Subalit ang labis na ikinatatakot ng mambabatas ay ang posibleng paglala ng human rights abuses lalo na\u2019t si A\u00f1o aniya ay kilala diumano bilang human rights violator.", "Kaugnay nito, nanawagan ang grupong Families of Desaparecidos for Justice kay Pa\u00adngulong Duterte na ikunsidera ang appointment ni A\u00f1o na responsable sa maraming kaso ng pagpatay at pagkawala ng mga aktibista noong panahon ni dating Pangulong Gloria Arroyo."], "category": "National", "title": ["Militar ipoposte sa kalye"]},
{"content": ["Isa pang big time oil price hike (OPH) ang ipatutupad ng mga oil companies sa susunod na linggo.", "Sa inisyal na pahayag ng mga kumpanya ng langis, posibleng pu\u00admalo sa P1.40 hanggang P1.50 kada litro ang itataas ng mga produktong petrolyo.", "P1.50 kada litro ang dag\u00ad\u00ad\u00addag presyo sa gasoli\u00adna, habang P1.40 naman ang dagdag sa diesel.", "Wala pang pinal na anunsyo ang mga oil companies kung sa Martes, December 13 ipatutupad ang oil price hike at wala ring abiso kung magkakaroon ng price adjustment sa kerosene at cooking gas.", "Ang OPH ay bunsod umano ng paggalaw ng presyo ng mga produktong petrolyo sa world market kaya\u2019t posibleng masundan pa ang dagdag-presyo bago sumapit ang Kapaskuhan at Bagong Taon."], "category": "National", "title": ["P1.50 taas-presyo sa gasolina"]},
{"content": ["Tiniyak ni Justice Secretary Vitaliano Aguirre sa publiko na walang magaganap na \u2018whitewash\u2019 at hindi rin makikialam si Pangulong Rodrigo Duterte sa isinasagawang imbestigasyon ng DOJ, kaugnay sa isinampang kaso ng National Bureau of Investigation (NBI) laban sa mga miyembro ng Criminal Investigation and Detection Group-8(CIDG-8) kaugnay sa pagkamatay ni Albuera, Leyte mayor Rolando Espinosa at kapwa nito inmate na si Raul Yap noong Nobyembre 5.", "Ang pahayag ay ginawa ni Aguirre kasunod ng sinabi ni Pangulong Duterte sa kanyang talumpati na hindi niya papayagan ang mga pulis na sangkot sa pagpatay kay Espinosa na makulong.", "\u201cMalinaw naman ang sinabi ng Pangulo that if you have the evidence charged them and that\u2019s what the NBI has done. We have a free hand in the DOJ and I\u2019m sure the President will not interfere,\u201d ayon kay Aguirre.", "Posible rin umano na ang pahayag ni Pangulong Duterte ay bahagi lamang ng kanyang pamamaraan para maipakita ang kala\u00adyaan sa pamamahayag.", "\u201cMahilig sa hyperbole, sa exaggeration ang Pangulo pero simple lang ang sinabi ng Pangulo and it is a freedom of expression, as a matter of fact every Filipino has that right,\u201d dagdag pa ni Aguirre.", "Iginiit naman ni Presidential Chief Legal Counsel Salvador Panelo na walang sablay sa mga sinabi ng Pangulo dahil ang nais lang nito ay alalayan para mabigyan ng pagkakataon na maidepensa ng mga pulis ang kanilang mga sarili sa kaso.", "Una nang iniutos ni Aguirre ang pagbuo ng panel ng panel of prose\u00adcutors para masimulan nang pag-aralan ang mga reklamong inihain ng NBI laban sa mga pulis na sangkot sa pagpaslang kay Espinosa at Yap."], "category": "National", "title": ["DOJ probe sa Espinosa slay, walang whitewash"]},
{"content": ["Dahil sa pag-amin ni Pangulong Rodrigo Duterte na siya ang nag-utos sa mga operatiba ng Criminal Investigation and Detection Group (CIDG) na itumba si Albuera, Leyte Mayor Rolando Espinosa Sr., isa na rin itong pag-amin na siya ang utak ng extrajudicial killings (EJK) sa bansa, ayon kay Senador Leila de Lima.", "\u201cPeople of the Philippines, your President is a murderer,\u201d banat ni De Lima sa Pangulo.", "Sa pag-amin ng Pa\u00adngulo, sinabi ni De Lima na malinaw na ngayon na talagang ipinapatay niya ang higit 5,000 kataong naging biktima ng war on drugs ng administrasyong Duterte sapul noong Hulyo 1.", "\u201cDuterte\u2019s admission seals his fate as the Father of all EJKs, first in Davao City, now throughout the entire Philippines, with the number of his victims now beyond the five thousand mark, and still rising,\u201d ayon sa senadora.", "Nawalan na rin aniya ng silbi ang committee report ng Senate committee on justice and human rights, na hindi state sponsored ang extrajudicial killings dahil umamin na ang Pangulo na siya ang nag-utos sa mga patayan sa drug personalities.", "Idinagdag pa ni De Lima na supalpal din ang report ni committee chairman Sen. Richard Gordon na walang basehan ang testimonya ng testigong si Edgar Matobato na si Pangulong Duterte ang utak ng Davao Death Squad (DDS) noong siya ay Mayor pa lamang ng Davao City.", "Ang pagkamatay ni Mayor Espinosa sa loob ng kulungan ng Baybay, Leyte noong Nobyembre 5 ay inimbestigahan ng Senate committee on public order and dangerous drugs na pinamumunuan ni Senador Panfilo Lacson.", "Dahil sa pag-amin ng Pangulo na siya ang nag-utos na patayin si Espinosa, sinabi ni De Lima na napapanahon nang isara ang imbestigasyon ng komite dahil nalantad na kung sino ang nag-utos kay Supt. Marvin Marcos, dating hepe ng CIDG Region 8, para patayin ang alkalde sa loob ng kulungan.", "\u201cLet us pray that our President starts fearing God and respecting the gift of life in this season of love and hope,\u201d hirit ni De Lima.", "Nagbigay ng maling mensahe si Pangulong Rod\u00adrigo Duterte sa mga pulis nang sabihin nito na hindi niya hahayaang mapunta sa kulungan ang mga pulis na sangkot sa pagpatay kay Albuera, Leyte Mayor Rolando Espinosa.", "Ganito inilarawan ng Bayan Muna na kinakatawan ni Rep. Carlos Zarate ang pahayag na ito ni Duterte matapos lumabas sa imbestigasyon ng National Bureau of Investigation (NBI) na rubout ang pagpatay ng mga pulis kay Espinosa sa kanyang kulungan sa Baybay, Leyte.", "\u201cIt encourages impunity and the blatant violation of the law. It is unacceptable as it is dangerous,\u201d paglalarawan ng grupo ni Zarate.", "Ayon sa mambabatas, hindi lamang mga pulis mula sa CIDG-Region 8 ang binigyan ni Duterte ng permiso na labagin pa ang batas kundi lahat ng mga pulis na isinabak sa giyera kontra droga.", "Nababahala ang Commission on Human Rights (CHR) sa pagkampi ni Pangulong Duterte sa mga pulis na sangkot sa pagpatay kay dating Albuera Mayor Espinosa kung saan iginiit nitong dapat bigyang bigat ng Pangulo ang resulta ng isinagawang imbestigasyon sa kaso."], "category": "National", "title": ["Your President is a murderer!"]},
{"content": ["Nagiging \u201cparanoid\u201d o praning na si Pangulong Rodrigo Duterte, kung kaya\u2019t pati na ang mga taong pumupuna sa mga ginagawa ng kanyang administrasyon ay inaakala na niyang \u201couster move\u201d ng mga dilawan o ang bansag sa mga miyembro ng Liberal Party (LP).", "Ginawa ni Senador Leila de Lima ang pahayag matapos umangal noong Miyerkules ng gabi si Pa\u00adngulong Duterte at mag-akusa na ang \u201cyellows\u201d ay gusto siyang patalsikin sa puwesto dahil sa hindi matanggap na pagkatalo.", "Ayon sa senadora, tila nakalimutan na ng Pangulo na isa tayong demokratikong bansa kung saan lahat ng mamamayan, lalo na ang mga pulitiko, ay may karapatan na magsalita laban sa gobyerno.", "Ganito rin ang reaksyon ni Magdalo partylist Rep. Gary Alejano sa panayam ng Abante.", "Aniya, posibleng na\u00adra\u00ad\u00adram\u00addaman na ni Pa\u00adngu\u00adlong Rodrigo Duterte ang unti-unting paglayo sa kanya ng mga tao kaya ina\u00adakusahan na nito ang mga \u201cdilaw\u201d na nagpapla\u00adno umanong patalsikin s\u2019ya.", "\u201cKasama na rin ang kapraningan dahil sa kapalpakan na kanilang ginagawa,\u201d ani Alejano. Napabayaan na umano ni Duterte ang pangunahing pangangailangan ng mga tao dahil tanging sa ilegal na droga ito tumutok sa unang anim na buwan ng kanyang panunungkulan bilang Pangulo.", "Lalong nadismaya ang mga tao kay Duterte dahil sa iba\u2019t ibang uri ng pa\u00adna\u00adnakot na ginagawa nito tulad ng bantang sususpendihin ang writ of habeas corpus, pagdedeklara ng Martial Law at iba pa.", "Samantala, hugas-kamay ang mga senador na kasapi ng Liberal Party (LP) sa pag-uugnay sa kanila sa sinasabing pagpapatalsik kay Pangulong Rodrigo Duterte.", "Sa pangunguna ni Sen. Francis \u201cKiko\u201d Pangi\u00adlinan, na siyang LP president, itinanggi nito ang bintang na sila ang nasa likod ng tangkang pagpapabagsak sa Pangulo.", "Maging si Senate Pre\u00adsident Pro-Tempore Franklin Drilon na isa pang LP member ay itinanggi rin ang naturang bintang."], "category": "National", "title": ["PDU30 PRANING"]},
{"content": ["Alinsabay sa selebras\u00adyon ng Human Rights Day sa Sabado, ipinanawagan ng ilang mambabatas na papanagutin sa mga human rights violations ang nakaraang administrasyon ni dating Pangulong Noynoy Aquino.", "Ayon kay Bayan Muna partylist Rep. Carlos Isagani Zarate, hanggang ngayon ay wala pang tunay na hustisya sa mga pang-aabuso noong Aquino administration.", "Sinang-ayunan naman ito ni Kabayan partylist Rep. Harry Roque. Aniya, maliban kay Aquino may iba pang naging pangulo ang lumabag sa karapatang pantao na hindi dapat palampasin.", "\u201cAll previous presidents should also face justice for the supposed mindless violence and impunity committed in their respective administrations,\u201d giit ni Roque.", "Sa datos ng World Report 2016 ng Human Rights Watch, may gradong \u2018disappointing\u2019 si dating Pangulong Aquino pagdating sa performance nito sa human rights.", "\u201cSince his election, President Aquino held out the promise of a rights-respecting Philippines for which he has sadly been unable to deliver,\u201d pahayag ni Phelim Kine, deputy Asia director ng Human Rights Watch."], "category": "National", "title": ["Noynoy pinapanagot"]},
{"content": ["Mariing itinanggi ng Magdalo Group ang kumakalat na text messages na naghahanda na ang kanilang grupo sa pa\u00adngunguna nina Sen. Antonio Trillianes at Magdalo partylist Rep. Gary Alejano ng isang kudeta kung saan ang natagpuang improvised explosive device (IED) kamakailan sa US Embassy at iba pang bomb threats ay bahagi ng planong pagpapatalsik kay Pangulong Rodrigo Duterte.", "Ayon kay Alejano, kinokondena nila ang ganitong mga uri ng alegasyon. Ang kanilang grupo umano ay hindi terorista kaya naman ang kanilang apela sa publiko ay huwag agad maniniwala sa mga ipinapakalat na maling impormasyon na ang layunin lamang ay manakot at manggulo.", "\u201cThis is completely untrue, a fabrication. We strongly condemned this kind of allegation. We do not subscribe to such tactics and we are not terrorists. People should be more discerning,\u201d nakasaad sa text message ni Alejano.", "Ani Alejano, kung ang ganitong pagbabanta ay para maiumang ang Martial Law ay hindi umano dapat kagatin ng publiko."], "category": "National", "title": ["Oust DU30 plot completely untrue"]},
{"content": ["Tulad ng inaasahan, inaprubahan na sa House justice committee ang panukalang batas na ibalik ang parusang kamatayan sa bansa at nakatakda na itong iakyat sa plenaryo ng Kamara upang pagdebatehan at ipasa sa pangalawa at pangatlong pagbasa.", "Sa pagdinig ng House committee on justice na pinamumunuan ni Mindoro Oriental Rep. Reynaldo Umali, 12 congressmen ang bumoto na ibalik ang parusang kamatayan sa bansa, 6 ang kontra at isa ang nag-abstain o hindi bumoto.", "\u201cWith twelve (12) vote in favor of approval, six (6) against and one (1) abstentation, committee report on substitute bill restoring death penalty is hereby approved,\u201d deklarasyon ni Umali.", "Unang isinalang sa botohan ang sub-committee report no.2 na hindi lamang ang mga taong sangkot sa ilegal na droga ang gagawaran ng parusang kamatayan kundi ang mga gagawa ng mga karumal-dumal na krimen kung saan 12 ang bumoto ng pabor at 5 ang kontra.", "Hinirit ni Dinagat Island Rep. Arlene \u201cKaka\u201d Bag-ao na muling pag-aralan ang bawat probisyon at pahina ng sub-committee report no.2 subalit kinontra ito ni House Majority Leader Rodolfo Fari\u00f1as.", "Dahil dito, pinagbotohan ang mosyon ni Bag-ao kung saan 5 ang pabor at 11 ang hindi pumabor.", "Matapos nito, nagmos\u00adyon si Cebu Rep. Gwendolyn Garcia na isalang na sa botohan ang panukalang ibalik ang parusang kamatayan sa bansa kung saan 12 ang pumabor, 6 ang kontra at 1 ang nag-abstain.", "Kabilang sa mga kumontra sina Quezon City Rep. Kit Belmonte, Bayan Muna partylist Rep. Carlos Zarate, Siquijor Rep. Ramon Rocamora, Negros Occidental Rep. Julie Marie Ferrer, Agusan del Sur Rep. Lawrence Fortun at Bag-ao.", "Pumabor naman na ibalik ang parusang kamatayan sina Anwaray partylist Rep. Victoria Isabel Noel, Northern Samar Rep. Edwin Ong, Leyte Rep. Vicente Veloso, AAMBIS-OWA partylist Rep. Sharon Garin, Compostela Valley Rep. Ruwel Peter Gonzaga, Capiz Rep. Fred Castro, 1-Care partylist Rep. Carlos Roman Uybarreta, Pampanga Rep. Juan Pablo Bondoc, Cebu Rep. Gwendolyn Garcia at Fari\u00f1as."], "category": "National", "title": ["Death penalty lusot na sa mother committee"]},
{"content": ["Ang kasalukuyang commanding general ng Philippine Army (PA) na si Lt. Gen. Eduardo A\u00f1o ang napili ni Pangulong Rodrigo Duterte bilang bagong chief of staff ng Armed Forces of the Philippines (AFP).", "Si A\u00f1o ay miyembro ng Philippine Military Academy Matikas Class of 1983 at dati ring nagsilbi bilang commander ng 10th Infantry Division at pinuno ng Intelligence Service of the Armed Forces of the Philippines (ISAFP) mula 2012 hanggang 2014.", "Mistula namang natulala ang isang militanteng mambabatas sa Mababang Kapulungan ng Kongreso matapos italaga ni Pa\u00adngulong Rodrigo Duterte si A\u00f1o.", "\u201cNo words can rightfully express our horror and rage over the appointment of Lt. General Eduardo A\u00f1o as the new Armed Forces of the Philippines chief of staff,\u201d ani Kabataan partylist Rep. Sarah Elago.", "Ginawa ni Elago ang pahayag dahil si A\u00f1o umano ang itinuturong nasa likod ng pagdukot kay Jonas Burgos noong 2007 na hanggang ngayon ay hindi pa nakikita.", "\u201cA known human rights violator, A\u00f1o has been tagged not only in the abduction of Jonas Burgos, son of late press freedom fighter Jose Burgos, back in April 2007, but also in leading (as head of the 10th Infantry Battalion) the killing of New People\u2019s Army commander Leoncio \u201cKa Parago\u201d Pitao in 2015,\u201d ayon pa kay Elago.", "Dahil dito, kabadung-kabado ang mambabatas dahil tiyak na lalong magiging brutal umano ang AFP sa pamumuno ni A\u00f1o at lalo umanong lalala ang paglabag sa karapatang pantao."], "category": "National", "title": ["Appointment ni Gen. A\u00f1o, pinagdudahan"]},
{"content": ["Sa Enero 1, 2017 tapos na ang honeymoon period para sa Duterte administration.", "Ito ang banta ni House Minority Leader Danilo Suarez kay Pangulong Rodrigo Duterte kung saan tiniyak nito na magiging kritiko na ang oposisyon at pupunahin ang mga maling programa at pamamalakad ng administrasyon lalo na sa usapin sa ekonomiya na tila napaba\u00adyaan sa unang taon ng administrasyon dahil nakatuon sa war on drugs.", "\u201cHoneymoon period is only until December 31, 2016, come January 1, 2017 maging wake-up call na ito kay Pangulong Duterte because we will be a critic to the administration on several issues,\u201d pahayag ni Suarez.", "Aniya, kung noong unang taon ay walang masyadong inaning batikos si Pangulong Duterte dahil pinagbigyan nila ang adjustment period ng bagong administrasyon, subalit ibang usapan na pagdating ng 2017.", "Ayon kay Suarez, kung ang 2016 ay nakatuon sa war on drugs, inaasahan nilang sa 2017 ay ibang concerns naman ang pagtutuunan \u2013 pangunahin na rito ang problema sa kahirapan, traffic, unemployment, ekonomiya at edukasyon.", "\u201cHindi lang illegal drugs ang problema ng Pilipinas, napakarami at ito ang inaantay nating bigyang pansin at solusyon din,\u201d dagdag pa ni Suarez."], "category": "National", "title": ["Duterte pinaghahanda ng kritiko sa 2017"]},
{"content": ["Bunsod ng paghina ng halaga ng piso laban sa dolyar, inaasahan nang magtataas ng singil sa kuryente ang Meralco nitong Disyembre.", "Base sa pahayag ng Meralco, ang kada kilowatt hour na P0.1011 ay tataas ang singil at ito ay papatak sa P8.36/kWh.", "\u201cThis translates to an increase of around P20 in the total electricity bill of a household with a monthly consumption of 200 kWh. The increase this month is mainly due to the upward movement in the generation charge,\u201d pahayag ng Meralco.", "\u201cThe increase resulted mainly from a significant weakening of the peso against the US dollar,\u201d giit nito.", "Sinabing maihaham\u00adbing ang singil sa kuryente nitong buwan sa rate na P8.61 per kWh noong December 2015.", "Tumagal na ng walong taon ang mahinang piso at nito lamang ay pumalo na ang palitan sa P50:$1, pinakamababa sa loob ng 10 taon.", "Dahil dito, tataas rin ang generation charge ngayong buwan ng P0.0915 per kWh mula sa P3.8436 per kWh noong Nobyembre. Pero sinabi ng Meralco na ang overall rate ngayong buwan ay mas mababa pa rin ng P0.25 per kWh."], "category": "National", "title": ["Meralco magtataas ng singil"]},
{"content": ["Iba\u2019t ibang armas at mga iligal na droga ang nakumpiska mula sa bahay ng napaslang na tinaguriang PDEA-identified drug group leader \u00adMelvin Odicta Sr. sa isinaga\u00adwang operasyon kahapon sa Iloilo City.", "Kahapon ng umaga nang isilbi ng composite\u00ad team ng PDEA, SAF at SWAT ang search \u00adwarrant sa bahay ng mga Odicta kung saan ang subject ang anak nitong si Melvin \u2018Vin-vin\u2019 \u00adOdicta Jr. \u00addahil sa pag-iingat ng mga \u00adarmas at iligal na droga.", "Ikinagulat naman ni Darryl Odicta, isa sa mga anak ng napatay na mag-asawang\u2002Odicta,\u2002ang \u00adginawang pag-akyat sa pader ng mga operatiba at biglaang pinasok ang bahay nila.", "Narekober sa loob ng bahay ang isang \u00adcali\u00adber .22 at isang caliber .45 na\u2002pinaniniwalaang pagmamay-ari\u2002pa\u2002ng napaslang na mag-asawa.", "Nakakumpiska\u2002rin ng 19 na sachet ng shabu at higit sa P400,000 cash.", "Dahil\u2002umano\u2002sa \u00adginawang\u2002pagkuwes\u00adtyon ng abogado ng mga \u00adOdicta na si Atty. Marvin Lumbo, na nagdulot ng bahagyang tensyon, \u00addinala ito ng PDEA agent patungo sa kanilang opisina dahil sa isyu ng obstruction\u2002of\u2002justice."], "category": "National", "title": ["Armas, droga nasamsam sa bahay ng Odicta"]},
{"content": ["Tahasang sinabi ni Pangulong Rodrigo Duterte na hindi niya hahayaan na makulong ang mga operatiba ng Crimi\u00adnal Investigation and Detection Group (CIDG) ng Region 8 na nakapatay kay Albuera, Leyte Mayor Rolando Espinosa Sr. sa loob ng kulungan ng Baybay, Leyte noong Nobyembre 5 sa pagsasabing siya ang nag-utos para ipapatay ito.", "\u201cMay findings sila? Good. File nila ng kaso. Pero hindi ko pabayaan ang mga pulis na ito kasi ako ang may utos eh,\u201d banta ng Pangulo.", "Ito ang paninindigan ni Pangulong Duterte matapos ilabas ng National Bureau of Investigation (NBI) ang kanilang findings na \u201crubout\u201d ang pagkamatay ni Espinosa at hindi totoong nagkaroon ng palitan ng putok matapos umanong manlaban ang alkalde habang inihahain ang search warrant kaya sinampahan nila ng multiple criminal charges ang mga pulis na sangkot sa operasyon.", "Umaabot sa 24 na ka\u00adtao ang kasama sa ope\u00adras\u00adyon na pinamunuan ng kontrobersyal na dating hepe ng CIDG Region 8 na si Supt. Marvin Marcos. Sinibak ni Philippine National Police (PNP) chief Director General Ronald \u201cBato\u201d dela Rosa noong Oktubre 26, 2016 dahil sa pagtanggap ng drug money mula kay Kerwin Espinosa subalit agad na binalik sa puwesto matapos kausapin ni Pangulong Duterte.", "\u201cI will not allow these guys to go to prison maski na sabihin ng NBI na murder. Eh tutal under naman ang NBI ko eh under ko rin \u2018yan eh Department of Justice, but just to tell you I do not interfere,\u201d diin ni Pangulong Duterte sa bahagi ng kanyang talumpati sa Urban Poor Solidarity Week celebration na isinagawa sa Brgy. Addition Hills, Mandaluyong City.", "Sinabi pa ni Pangulong Duterte na sa kanyang giyera laban sa ilegal na droga, hindi niya ha\u00adhayaang makulong ang mga pulis dahil siya ang dapat managot dito at siya ang dapat makulong.", "\u201cNgayon kung sino \u2018yung pulis na sabit, na ganitong istorya, provided these conditions are met, I will be the one to answer for it and go to prison. Wa\u00adlang problema sa akin. Noong bata pa ako labas pasok na ako sa presuhan. Sanay na ako. Walang problema iyan,\u201d diin pa ng Pangulo.", "Matatandaan na ilan sa kinunan ng statement ng pulisya ay ang inmates na nagsabing hindi nanlaban ang alkalde bagkus ay nakiusap pa itong huwag siyang taniman ng ebidensiya.", "Sa salaysay naman ni Chief Insp. Leo Laraga, ang pulis na nakabaril at nakapatay kay Espinosa, pinaputukan niya ang alkalde matapos makita sa madilim na bahagi ng selda ang kislap ng putok ng baril.", "Tanong pa ng Pangulo, sino ba ang dapat paniwalaan ng mga mayor o congressmen, ang bersyon ng pulis o ang bersyon ng kriminal?", "\u201cKasi ako, naniwala ako sa pulis kami-kaming mga mayor, congressman, sino ba ang paniwalaan nila? Ang pulis o ang kriminal o \u2018yung mga suspetsa suspetsa?\u201d ayon kay Pangulong Duterte."], "category": "National", "title": ["\u2018AKO ANG MAY UTOS!\u2019"]},
{"content": ["Apat katao ang iniulat na sugatan sa naganap na pagpapasabog sa Freedom park sa Barangay Poblacion, Iligan City.", "Ito ang kinumpirma ni AFP spokesman Restituto Padilla, na apat na bystander ang kumpirmadong sugatan sa insidente\u00ad na agad na itinakbo sa \u00adospital.", "Kinilala ang mga ito na sina Cheryl Paguit Matugas, 22, vendor; Laureto Carabantes Jr.; Christine Mercaderos Perocho; at Sheila May Agad.", "Sa mga testimonya ng mga saksi, may nakita silang isang lalaki na sakay ng motorsiklo ang nag\u00adhagis ng hand grenade sa freedom park na naka\u00aditim na pang itaas, naka-\u00adbonnet at puting sapatos.", "Sa ngayon ay nanga\u00adngalap na ng karagdagang impormasyon at ebidensya ang Iligan City police sa pag-asang makikilala at agad na maaresto ang \u00adsuspek."], "category": "National", "title": ["4 sugatan sa Iligan City blast"]},
{"content": ["ZAMBOANGA CITY \u2014 Inoobserbahan\u00ad ngayon ang mahigit sa isang\u2002dosenang\u2002estud\u00adyante matapos na makagat ng aso sa Isabela City sa Basilan province.", "Naganap ang insidente sa loob ng Basilan National High School matapos na makapasok doon ang asong-kalye.", "Bigla\u2002na\u2002lamang pinaghahabol ng aso ang mga estudyante at kinagat kung kaya\u2019t nagkagulo sa loob ng paaralan.", "Napatay din ang aso na kinakatakutang may rabies at inaalam pa kung may ibang hayop itong nakagat.", "Nangangamba naman ang magulang ng mga biktima na may rabies ang aso at mahawa ang kanilang mga anak.", "Hindi naman agad ma\u00adlaman kung paanong \u00adnakalusot sa loob ng paaralan ang aso."], "category": "National", "title": ["Aso umatake sa iskul: 15 studes nakagat"]},
{"content": ["Nasawi ang isang 47-anyos na ginang matapos barilin ng hindi\u00ad nakikilalang suspek sa harap ng kanyang dalawang anak na ihahatid sana niya sa paaralan, kahapon ng madaling-araw sa Port Area, Maynila.", "Kinilala\u2002ni\u2002PO3 \u00adMarlon\u2002San\u2002Pedro, imbes\u00adtigador ng Manila \u00adPolice \u00adDistrict-homicide \u00adsection, ang biktimang si Nora Acielo, taga-12th St. Port Area, Maynila na namatay noon din dahil sa tatlong tama ng bala sa kanyang ulo at tiyan.", "Inilarawan naman ang suspek na nasa edad 25-30, may taas 5\u20195, at \u00adnakasuot ng kulay pulang \u00adjacket na may hood.", "Naganap ang \u00adinsidente dakong\u2002alas-5:30\u2002ng \u00admadaling-araw sa may \u00adRailroad\u2002St.\u2002malapit sa 12th St. Port Area, Maynila.", "Naglalakad\u2002umano ang biktima kasama ang kanyang dalawang anak na ihahatid sa paaralan nang lapitan ng suspek at pagbabarilin ng .45 kalibre ng baril sa katawan.", "Mabilis\u2002na\u2002tumakas ang suspek nang makitang bumagsak\u2002sa\u2002sementadong kalsada ang biktima."], "category": "National", "title": ["Ina, binoga sa harap ng 2 anak"]},
{"content": ["Inihayag kahapon ni PNP chief Director General Ronald de la Rosa na naaresto na rin ang ikaapat na suspek sa pagtatanim at tangkang pagpapasabog ng bomba malapit sa US Embassy sa Maynila.", "Pero sinabi ni Dela Rosa, isang person of \u00adinterest pa lamang na maituturing ang hindi pinangalanang kasamahan ng mga naarestong suspek sa tangkang pagpapasabog. Hindi rin ito iniharap sa media at \u00adhindi rin kinilala.", "Ayon kay De la Rosa, inginuso ito ng suspek na si Mohammad Jumao-as ang ikatlong suspek sa tangkang pagpapasabog ng IED na pinagtaguan nito sa Brgy. Sta. Ana, Bulakan, Bulacan.", "Narekober na ng PNP ang ikalawang bomba o pampasabog na gagamitin sana ng grupo na nagtanim ng Improvised Explosive Device (IED) malapit sa US Embassy sa Maynila.", "Isang live na 150mm howitzer artillery round o bala ng kanyon ang IED na narekober na may \u00adkakayahan umano na makasira o makamatay \u00adwithin 50-80 meters."], "category": "National", "title": ["Ika-4 na suspek sa Manila bomb try naaresto"]},
{"content": ["Walang overseas Filipino workers (OFWs) ang nasugatan o nasawi sa nangyaring malakas na paglindol sa bansang Indonesia.", "Ito ang sinabi ng Department of Foreign Affairs (DFA) base sa inisyal na impormasyon na ipinadala ng Philippine Embassy sa nasabing bansa.", "\u201cSo far there are no reports of Filipinos as among the casualties in the aftermath of the earthquake in Indonesia,\u201d sa text message sa Abante ni DFA spokesperson Charles Jose.", "Sa pinakahuling ulat ng Agence France-Presse (AFP), aabot na sa mahi\u00adgit sa 100-katao ang nasawi at inaasahang madadagdagan pa dahil sa marami pa ang nawawala na pinaniniwalaang natabunan ng gumuhong mga gusali.", "Ayon sa Disaster Mana\u00adgement and Mitigation Agency, maliban sa mga nasawi ay nasa 136 iba pa ang sugatan dahil sa magnitude 6.5 na lindol.", "Iniutos na rin ni Indonesian President Joko Widodo ang agarang pagbibigay ng tulong sa mga naapektuhan ng nasabing lindol."], "category": "National", "title": ["Walang Pinoy na nadamay sa Indonesian quake"]},
{"content": ["Isa pang suspek sa Bayot double murder case sa Amadeo, Cavite ang nasakote ng pinagsanib na puwersa ng Cavite Provincial Intelligence Branch at Special Wea\u00adpons and Tactic Team kahapon dakong ala-1:30 ng madaling-araw.", "Naaresto ang suspek na si Zenon Mendoza y Vergara, 46-anyos ng Brgy. Salaban Amadeo Cavite, na ayon kay C/Insp. Dhefry Punzalan, Deputy PIB, isa sa apat na itinuturong suspek na pumatay at nagbaon sa mag-asawang sina Eleuterio Bayot at Ma. Victoria Bayot si Mendoza, sa isang pineapple plantation sa nasabi ring bayan.", "Nauna rito, nadakip ang mag-live in partner na sina Eloisa Bayot at Christopher Amon, na itinuturong utak ng nasabing krimen na nag-ugat umano sa awayan sa lupa. Si Eloisa ay pamangkin ni Eleuterio, habang pinsan naman ni Mendoza si Christopher.", "Magugunitang mula September 1, 2015 ay nawala na ang mag-asawa matapos umanong katagpuin sa Tagaytay City, ang buyer ng kanilang 47 ektaryang lupain na nagkakahalaga ng P1 bilyon.", "Tanging ang Toyota Fortuner na lamang na tadtad ng tama ng bala at may mga bakas pa ng dugo ang narekober, makalipas ang apat na buwan, Enero ng kasalukuyang taon, ay nahukay ang labi ng mag-asawa sa tulong ng isang testigo, na umano\u2019y humukay sa pinaglibingan ng mga biktima."], "category": "National", "title": ["1 pang suspek sa Bayot double murder, arestado"]},
{"content": ["\u201cParang between the two of us, ewan ko kung sino \u2018yung mas may history ng pagnanakaw.", " Hindi yata ako.\u201d", "Ganito kasimple ang sinagot ni Vice President Leni Robredo ang bintang ni dating Sen. Ferdinand \u2018Bongbong\u2019 Marcos Jr., na ninakawan umano siya ng boto noong nakaraang vice presidential election kaya siya natalo.", "Inaakusahan, lalo na ng mga biktima ng Martial Law ang mga Marcoses nang pagnanakaw sa kaban ng bayan sa loob ng 20 taong pamumuno ng mga ito sa bansa kung saan tinatayang $10 bil\u00adyon ang hinahabol sa mga ito.", "Sa nasabing halaga, halos $4 bilyon pa lamang umano ang nababawi ng gobyerno ng Pilipinas simula nang mapatalsik ang dating diktador sa kapangyarihan noong 1986 sa pamamagitan ng people power.", "Sa pagharap ni Robredo noong Lunes ng gabi kasabay ng pagre-resign nito sa Gabinete ni Pangulong Rodrigo Duterte, sinabi nito na hindi sila nagpapabaya sa naturang kaso lalo na\u2019t maugong na nanakawin umano sa kanya ang vice presidency.", "\u201cAng pakiusap ko lang sa taumbayan, huwag ta\u00adyong magpabaya. Huwag tayong magpabaya na manakaw ang posisyon sa atin. Kasi kung manakaw ito, hindi lang naman ang ninakawan kundi ang buong bayan,\u201d ani Robredo.", "Si Robredo ay nakakuha ng botong 14,418,817 habang si Marcos ay may 14,155,344 o manipis na kalamangan na 263,473 boto. Dahil dito ay naghain ng electoral protest si Marcos sa Presidential Electoral Tribunal (PET).", "Sa pagbibitiw ni Robredo sa gabinete ni Pa\u00adngulong Duterte nitong Lunes, nanindigan ito na lalabanan niya ang pagtatangka na nakawin sa kanya ang vice presidency.", "Hindi naman pinalampas ng kampo ni Marcos ang paratang ni Robredo sa pagsasabing pinakarurok ito ng \u2018hypocrisy\u2019.", "\u201cWhether she was fired or she resigned from her post is definitely not the business of former Senator Bongbong Marcos. However we take strong exception to her statement on not letting the vice presidency to be \u2018stolen\u2019 from her and the will of the people to be \u2018thwarted\u2019,\u201d diin ng da\u00adting senador sa pamama\u00adgitan ng abogado nito."], "category": "National", "title": ["SINO ANG MAGNANAKAW?"]},
{"content": ["Sa patuloy na counter\u00ad terrorism\u2002military \u00adoperation laban sa Maute group, anim na katao ang iniulat na nasawi habang tatlo ang sugatan sa Butig, Lanao del Sur.", "Sa ulat na ipinarating\u00ad sa Camp Aguinaldo ni Col.\u2002Roseller\u2002Murillo, commanding officer ng 103rd Army Brigade na nakabase sa Camp Ranao sa Marawi City, sa anim na nasawi, isa rito ang kasapi sa scout ranger at lima ang miyembro ng Maute group.", "Hindi naman kinilala\u00ad pa ang sundalo na nasawi.", "\u201cThe fierce firefight took place in west and southern part of the fo\u00adrested hill in the \u00advillage of\u2002Sandab\u2002at\u2002seven o\u2019clock in the morning. Based on the report from the ground, an \u00adestimated 100\u2002fully\u2002armed\u2002local terrorist group were \u00adencountered by government forces,\u201d pahayag ni Murillo.", "Kinilala naman ang mga nasugatan na \u00adsina Pfc. Lloyd A. Sarang\u00adlao; Pfc. Herbert Bulok-\u00adbulok; at Pfc. Amelito B. Lumingkit; pawang ng 1st Scout Ranger Company ng 1st Scout Ranger\u00ad \u00adBattalion\u2002sa\u2002ilalim\u2002ng 103rd Brigade."], "category": "National", "title": ["6 bulagta sa Butig, Lanao del Sur"]},
{"content": ["Tiniyak ng Department of Foreign Affairs (DFA) na hindi titigil sa pagkilos para mapalaya ang isang Filipino seafarer na nakulong dahil sa pagpatay sa kababayan nito sa bansang Russia.", "Ito ang sinabi ng DFA kung saan nagtungo na ang mga kinatawan ng Philippine Embassy sa Moscow sa Amur Region of Russia upang bisitahin ang hindi pinangalanang Filipino na nakadetine.", "Sinasabing ang penal colony ay matatagpuan sa malayong lugar o 100 kilometro mula sa pinakamalapit na lungsod.", "Ayon sa DFA, nagtungo na si Christian Baggas, ang Embassy\u2019s Assistance to Nationals Officer at si Mr. Dmitry Khodzko, ang interpreter ng embahada, upang magdala ng pagkain at ilang personal na gamit.", "Nabatid na ang nasabing Filipino ay hinatulan ng pagkakabilanggo dahil sa pagpatay sa isa pang Filipino habang sakay ng barko sa Russian territorial waters.", "Iaapela ng Philippine Embassy Team sa mga kinauukulang ahensya ng Russia ang kaso ng nasabing Filipino para mapabilis ang pagpapalaya rito."], "category": "National", "title": ["Pagpapalaya sa nakulong na Pinoy isinusulong ng DFA"]},
{"content": ["CABANATUAN CITY \u2014 Isang pulis at kasama nito ang kapwa nasawi makaraang pagbabarilin ng \u2018di nakilalang salarin noong Linggo ng gabi sa Purok Perigola, Brgy. Valdefuente sa lungsod na ito.", "Sa ulat ni P/Supt. Ponciano Zafra nakilala ang napaslang na si PO1 Luis Esteban Cordova III naka\u00adtalaga sa Provincial Public Safety Command at isang hindi pa nakikilalang kasama nitong nakasakay sa motorsiklo noong pagbabarilin.", "Nabatid sa imbestigasyon ni PO3 Erwin Gonzales na dakong alas-10:30 ng gabi sakay ang mga biktima ng motorsiklong walang plaka sa lugar noong ratratin ng mga salarin na sakay ng hindi pa nadeterminang sasakyan.", "Kapwa namatay noon din ang mga biktima at \u00admabilis tumakas ang mga salarin.", "Sa pinangyarihan ng krimen ay nakarekober ng 17 piraso ng bala para sa caliber .40, 7 bala para sa caliber 9MM, ang service firearm na Glock 9MM ni Cordova na may 15 bala, nakasukbit nitong caliber .45 na may 9 na bala, isang caliber 22 revolver na may 4 na bala at dalawang sachet ng shabu."], "category": "National", "title": ["Parak, 1 pa tigok sa ambus"]},
{"content": ["Inabsuwelto\u2002ng \u00adbinuong fact finding investigation ng \u00adSupreme Court (SC), ang \u00adtatlo sa mga hukom na pina\u00adngalanan ni Pangulong Rodrigo\u2002Duterte\u2002na kabilang sa nagbibigay ng proteksiyon sa iligal na kalakalan sa droga noong Agosto 7, 2016 sa kanyang talumpati sa Davao.", "Kabilang sa mga hukom na inabsuwelto sa pamamagitan ng inilabas na resolusyon sina Judge Exequil Dagala ng Dapa-Socorro Surigao MTC; Judge Adriano Savillo ng Iloilo City RTC Branch 30 at Judge Domingo Casiple ng Kalibo, Aklan RTC Branch 7.", "Sinabi\u2002ng\u2002SC\u2002na walang\u2002ebidensya\u2002na mag-uugnay sa tatlong hukom sa paggamit, pagbebenta o paglaganap ng iligal na droga.", "Sanhi nito idineklara ng SC na terminated o tapos na ang imbestigasyon ng fact finding investigation team.", "Samantala, sa pang-apat na judge na si Judge Antonio Reyes ng Baguio RTC, \u00adsinabi ni\u2002Retired\u2002Supreme Court Justice Roberto Abad, pinuno ng fact finding\u2002investigation, na may hinihintay pa siyang tugon tungkol sa alegasyon laban kay Judge Reyes.", "Ayon sa SC, walang tinatawag na prima \u00adfacie evidence laban sa \u00adtatlong hukom lalo pa na walang tumetestigo\u2002\u00adlaban\u2002sa kanila."], "category": "National", "title": ["3 Narco judges pinawalang-sala"]},
{"content": ["AFP \u2014 Umabot na sa 52 katao ang nasawi sa naganap na malakas na paglindol sa bansang Indonesia.", "Ayon sa ulat, posibleng madagdagan ang bilang ng mga nasawi dahil sa maraming gusali at bahay ang gumuho dahil sa magnitude 6.8 na lindol.", "Base sa US Geological survey, naitala sa layong 130 kilometro timog-silangan ng Banda Aceh sa northern Sumatra o sa bayan ng Reuleuet ang lindol na nasundan din ng limang malalakas ring aftershocks.", "Kabilang sa mga nasawi ang isang babae at dalawang paslit na anak nito matapos mabagsakan ng gumuhong bahay ng mga ito sa Pidie Jaya, 11 milya ang layo mula sa sentro ng lindol.", "Wala ring inilabas na tsunami warning matapos ang lindol.", "May iniulat namang ilang gusali at mga mosque ang bumagsak at nagkaroon ng sira dahil sa malakas na lindol."], "category": "National", "title": ["52 patay sa Indonesian quake"]},
{"content": ["Nasawi\u2002ang\u2002isang \u00adestudyante ng Batangas National\u2002High\u2002School matapos\u2002pagbabarilin ng hindi nakikilalang \u00adsuspek, kamakalawa ng gabi sa may Baseco Port Area, Maynila.", "Kinilala ang biktima na si Paul David Fran, \u00adtinatayang nasa 16 hanggang 19-anyos, nakasuot ng kulay itim na t-shirt at pantalon, kung saan kinilala base sa Identification Card na nakuha sa biktima.", "Sa imbestigasyon ni PO2\u2002Charles\u2002\u00adLicyayo ng\u2002Manila\u2002\u00adPolice \u00adDistrict-homicide \u00adsection, naganap ang insidente dakong alas-11:55 ng gabi sa may 11th St. Port Area, Maynila.", "Ayon kay \u00adMohamad Alipolo, 42, nakarinig \u00adsiya ng mga putok ng baril at kaagad\u2002na\u2002tumawag\u2002sa mga barangay tanod sa lugar na siyang tumawag sa Baseco Police Community \u00adPrecinct."], "category": "National", "title": ["Estudyante niratrat"]},
{"content": ["Umatake muli ang mga rebeldeng New People\u2019s Army (NPA) sa Koronadal, South Cotabato matapos silaban at sunugin ang limang heavy \u00adequipment sa isang quarry site sa boundary ng Barangay \u00adConcepcion at Barangay Magsaysay.", "Batay sa report na ipinarating sa Camp \u00adCrame, \u00adkamakalawa ng gabi nang isagawa ng may 20 \u00adarmadong rebelde ang pagsunog.", "Bukod pa rito, tinangay pa ng mga armadong rebelde ang tatlong baril na 12-gauge shotgun, \u00addalawang .38 caliber revolver at isang computer.", "Mahigpit ngayon ang ipinatutupad na monitoring ng pulisya at militar sa lugar upang tiyakin na hindi na mauulit ang insidente."], "category": "National", "title": ["NPA umatake sa Cotabato"]},
{"content": ["Kalaboso ang kina\u00adhantungan\u2002ng\u2002isang \u00adginang na nagtangkang manuhol sa pulis na dumakma sa kanyang anak na sabit sa kaso ng iligal na droga pasado alas-siyete ng gabi kamakalawa sa Batangas City Component Police Station (CPS).", "Nabatid\u2002mula\u2002sa Batangas CPS na \u00adinaresto ang suspek na si Imelda Rebancos\u2002y\u2002Alvarez, 47-anyos ng De Joya Compound,\u2002Brgy.\u2002Ala\u00adngilan,\u2002Batangas\u2002City, matapos sadyaing suhu\u00adlan ng P20,000 si PO2 Eric \u00adJoseph Aclan Delos Reyes, kapalit ng kala\u00adyaan ni Samuel Rebancos Alvarez alyas \u2018Aso\u2019.", "Inilagay\u2002umano\u2002ng suspek na si Imelda sa puting sobre ang pera na 9 pirasong tig-P1,000 bills at 22 piraso na tig-P500 bills saka iniabot sa parak.", "Napag-alaman din na dinakma ang anak ng suspek kamakalawa ng gabi sa isinagawang drug operations ng Batangas CPS."], "category": "National", "title": ["Ginang kalaboso sa panunuhol"]},
{"content": ["\u201cMa, P\u2026I. pulis \u2018yan\u201d.", "Ito ang naisigaw ni Sammer Torculas, 27, at residente ng 2273 Linceo St. Pandacan, Maynila sa kanyang inang si Clodchedge Torculas, alyas \u2018Gigi\u2019 bago bumunot ng kanyang .38 kalibre ng baril at tinangkang paputukan ang mga tauhan ng Manila Police District-Police Station 10 na nagsagawa ng buy-bust operation sa kanilang bahay, kamakalawa ng gabi sa Pandacan, Maynila.", "Ayon sa imbestigasyon ni SPO2 John Charles Duran ng Manila Police District-homicide section, naganap ang buy-bust operation dakong alas-10:30 ng gabi sa bahay ng pamilyang Torculas.", "Nabatid na nagkasa umano ng buy-bust operation ang mga pulis laban kay Gigi na kilalang tulak ng iligal na droga sa lugar. Nauwi sa putukan ang insidente. Habang inaresto ang ina nitong si Gigi na nakapiit ngayon sa MPD-PS1 at nahaharap sa kasong paglabag sa section 5 at 11 (drug pushing at drug possession) ng Republic Act 9165."], "category": "National", "title": ["Anak patay, nanay timbog sa drug raid"]},
{"content": ["Pinaalalahanan\u2002ng pamahalaang\u2002lokal\u2002ng lalawigan\u2002ng\u2002Visayas ang mga residente rito na iwasan ang pagkain ng mga shellfish na mula sa karagatang sakop nito dahil sa pagiging positibo sa paralytic shellfish poison o red tide.", "Ito\u2002ay\u2002makaraang \u00adilabas ng BFAR ang mga lugar\u2002na\u2002\u00adnagpositibo sa\u2002paralytic\u2002shellfish \u00adpoison\u2002sa\u2002karagatang sakop\u2002ng\u2002Irong-Irong at Cambatutay bays sa Western\u2002Samar;\u2002Matarinao bay sa Eastern Samar;\u2002baybayin\u2002ng Leyte; baybayin ng Calubian at ang Carigara bay sa Leyte; baybayin ng Gigantes Islands sa \u00adCarles, Iloilo at baybayin ng Dauis at Tagbilaran City sa Bohol.", "Mahigpit ding pinayuhan ang mga \u00adresidente rito na huwag munang magbenta at bumili ng mga shellfish sa nabanggit na mga lugar dahil hindi ito \u201csafe for human \u00adconsumption\u201d.", "Gayunman,\u2002nilinaw ng Visayas government na maari pa rin naman kainin ang mga isda, pusit, hipon at alimango basta\u2019t siguraduhing sariwa ito at natanggal na ang mga hasang at bituka bago iluto."], "category": "National", "title": ["May red tide sa Visayas"]},
{"content": ["TUBA, Benguet \u2014 Namatay\u2002ang\u2002isang \u00addalagita matapos magtamo ng dalawang tama ng baril sa katawan habang masuwerteng nakaligtas ang kasama nito matapos na pagbabarilin ng mga kasamahang lulan ng taxi sa bahagi ng Sitio Bawek, Taloy Sur ng bayang ito kahapon ng madaling-araw.", "Kinilala ni Dr. Rodrigo Leal, Medico Legal Officer ng Scene of the Crime Operatives dito ang namatay na si \u00adKyla Quinto, 17-anyos habang sugatan ang \u00adkasamahan nito na si Ariel Ander Oligario, 27-anyos, \u00adtubong Dagupan City at kapwa residente ng Hangar Market, Baguio City.", "Sa panayam sa nakaligtas na si Oligario, ina\u00admin nito na galing ang mga ito sa isang pot session sa Pacdal, \u00adBaguio City kasama ang mga suspek na isang Michael Sibon at isang hindi pa \u00adnakilalang lalaki.", "Pagsapit umano ng madaling-araw ay nagdesisyon ang mga ito na magtungo sa La Union gamit ang taxi ng isang hindi pa nakikilalang \u00adindibiduwal subalit pagsapit sa naturang lugar ay pinagbabaril sila ng mga suspek kung saan napuruhan ang dalagita habang sugatan sa kamay at paa ang tinamo ni Oligario."], "category": "National", "title": ["Dalagita bulagta sa ka-pot session"]},
{"content": ["Bahagyang nagkaroon ng tensiyon sa paligid ng Manila City Hall kahapon ng umaga matapos buhatin ng isang street sweeper ang isang itinanim na \u2018bomba\u2019 na inilagay sa ibabaw ng isang basurahan malapit sa Unibersidad de Manila (UDM) sa may N. Lopez St. Arroce\u00adros, Maynila.", "Nabatid na nang makita ang bomba sa ibabaw ng basurahan ay bitbit pa ng hindi nagpakilalang street sweeper ang basura\u00adhan at dinala sa harapan ng Manila City Hall malapit sa Bonifacio Shrine \u00adpasado alas-sais ng umaga \u00adbago tumawag\u2002sa\u2002Manila \u00adPolice District Explosive and Ordinance Division (MPD-EOD).", "Dakong alas-7:30 ng umaga nang kinumpirma ni MPD-Police Station 5 station commander PS/Supt. Romeo Desiderio na ang naturang bomba na may nakalagay pang cellphone sa ibabaw ay peke.", "\u201cAs per EOD (Explosive Ordinance \u00adDisposal) natin, wala iyung mga component ng \u00adexplosive. Iyun\u2002IED\u2002na\u2002nakita, hoax lang. Wala siyang \u00adcomponent\u2002lang\u2002\u2018yung mga \u00adexplosive, initiator, \u00adparang pinagsama-sama lang, wiring lang saka cellphone pati dynamite-type na paper. \u00adNananakot lang\u2002iyung\u2002naglagay,\u201d \u00adayon kay Desiderio.", "Magugunita na noong nakalipas na linggo ay isang\u2002homemade\u2002bomb ang nakita sa loob ng basurahan sa may Roxas Boulevard malapit sa US Embassy."], "category": "National", "title": ["\u2018BOMBA\u2019 BINITBIT NG BASURERO"]},
{"content": ["Nagpalabas ng abiso ang Embahada ng Estados Unidos sa Pilipinas sa lahat ng mamamayan nito na nasa bansa na maging maingat sa posibleng pag-atake ng mga teroristang grupo.", "Sa inilabas na security message na nakalagay sa website ng US embassy sa Manila, ipinaalala \u00adnito sa lahat ng Amerikano sa bansa ang September 9 \u201cWorldwide Caution\u201d na inilabas ng State Department kaugnay ng patuloy na banta ng \u00adterorismo \u00adlaban sa mga US citizens na nakatira sa ibang \u00adbansa kabilang ang Pilipinas.", "\u201cThe US citizen community should \u00adremember that terrorists have proven time and again their prefe\u00adrence for soft targets, or places that access, and the potential ability of large number of unprotected people,\u201d ayon pa sa embahada.", "Tugon na rin ito ng US Embassy sa pagkakatuklas ng bomba sa harap ng embahada sa Roxas Boulevard na iniwan ng mga miyembro ng Maute group kung saan tatlo sa mga ito ang nadakip sa patuloy na paghahanap sa mga nasa likod nito."], "category": "National", "title": ["US citizen inalerto sa terorismo"]},
{"content": ["Iginiit ng mga supporters ni Sen. Joel Villanueva\u00ad na sana ay malinawan ang Ombudsman sa mga ebidensiyang naisumite rito na Buhay Partylist ang ginamit na letterhead gayung CIBAC member siya, ang ginawang pamemeke sa kanyang pirma na mismong pinatunayan ng NBI at ang mga SARO numbers kaugnay sa sinasabing misuse ng P10 milyong PDAF.", "Ito ay matapos ihayag ng lahat ng miyembro ng Senado na hindi nararapat sundin ang dismissal order ng Ombudsman laban kay Sen. Villanueva dahil mali ito batay sa pag-aaral ng Senate legal dahil hindi \u00adnito sakop ang miyembro ng Kongreso.", "Sumang-ayon lahat ang mga senador nang iharap ni Senate Majority Leader Vicente \u2018Tito\u2019 Sotto lll sa floor ang opinion ni Senate legal counsel Ma. Valentina Cruz kaugnay sa dismissal order ng Ombudsman laban kay Sen. Villanueva para i-adopt ng Senado.", "Sa 15-pahinang opinion ng senate legal, hindi maaaring ipatupad ng Senado ang dismissal \u00adorder \u00adlaban kay Sen. Villanueva na iniutos ng Ombudsman dahil malinaw sa rules mismo ng Ombudsman na \u00adexempted ang miyembro ng Kongreso sa kanilang administrative authority particular sa section 21 ng RA 6770 o Ombudsman Act of 1989 at section 2 rule 2 ng Rules of Procedures ng Ombudsman."], "category": "National", "title": ["Mali ang Ombudsman kay Villanueva \u2014 SENADO"]},
{"content": ["Pinagbabaril hanggang sa mapatay ng hindi pa nakikilalang riding in tandem ang dalawang binatilyo habang ang mga ito ay nakatambay kahapon ng madaling-araw sa Makati City.", "Kapwa hindi na uma\u00adbot ng buhay sa San Juan De Dios Hospital ang dalawang biktima na sina Ace Bacoro at Randy Goroyon, pawang 18-anyos,\u00ad at naninirahan sa Rock Feller St. Barangay San Isidro nang nasabing lungsod sanhi ng mga tinamong tama ng hindi pa mabatid na kalibre ng baril sa iba\u2019t ibang bahagi ng katawan.", "Batay sa isinagawang imbestigasyon ng Makati City Police dakong ala-una ng madaling-araw sa Rock Feller St. nang nasabing lungsod.", "Base sa salaysay ng ilang residente sa lugar, nakatambay lamang ang dalawang binatilyo nang dumating ang dalawang lalaki sakay ng isang motorsiklo at walang habas na pinagbabaril ang mga biktima, bago tuluyang tumakas sa \u2018di batid na direksyon.", "Bagama\u2019t itinakbo pa ng mga kaanak sa nasabing pagamutan ay hindi na ito umabot ng buhay sanhi ng mga matitinding tinamong tama ng bala sa iba\u2019t ibang bahagi ng katawan.", "Samantala ayon naman kay Chief Inspector Valmar Ponelas Police Community Precinct ng Makati City Police ang dalawang binatilyo ay kabilang umano sa kanilang drug watchlist at inaalam na rin kung ang mga ito ay sumuko na sa \u201cOplan Tokhang\u201d.", "Aminado naman ang mga kaanak ng mga biktima na umano\u2019y gumagamit ng ipinagbabawal na gamot ang kanilang kaanak ngunit hindi naman ang mga ito na nagtutulak.", "Ayon sa pulisya kitang-kita sa close \u00adcircuit television (CCTV) \u00adfootage ang grupo ng mga kalalakihan na nakatambay kabilang ang dalawang biktima sa naturang lugar nang big\u00adlang dumating ang mga suspek at pinagbabaril ang mga biktima."], "category": "National", "title": ["2 BINATILYO ITINUMBA"]},
{"content": ["Binistay ng bala ng mga hindi nakilalang suspek ang isang 56-an\u00adyos na lalaki sa loob mismo ng kotseng \u00adsinasak\u00adyan nito sa bayan ng Rosario, Batangas kamaka\u00adlawa ng tanghali.", "Dead on the spot sa loob ng kanyang \u00adkulay pulang kotse na may plakang PLU 444 ang biktimang si \u00adAlberto Tapalla y Dimacula\u00adngan ng Brgy. Pansol, Padre Garcia, Batangas sanhi ng mga tinamong tama ng bala sa iba\u2019t ibang \u00adbahagi ng katawan.", "Napag-alaman na ga\u00adling sa court hearing ang biktima sa Regional Trial Court (RTC) Branch 87 ng Rosario, Bata\u00adngas para sa kasong \u00adpaglabag sa RA 10591 (Illegal Possesion of Firearms), at pa\u00adbalik na sana sa Padre Garcia, nang tambangan ng dalawang suspek na sakay ng motorsiklo.", "Nabatid rin na kabilang sa drug watch list at rank number 7 sa top 10 illegal drug pusher ng Lambat Sibat sa kanilang ba\u00adyan ang napaslang na biktima."], "category": "National", "title": ["Galing sa court hearing binistay"]},
{"content": ["ZAMBOANGA CITY \u2014 Isang police commando ng PNP-Special Action Force ang sugatan sa diumano\u2019y sagupaan kahapon sa grupo ng mga jihadist sa bayan\u00ad ng Butig sa Lanao del Sur province na kung saan ay nilusob ng mga awtoridad ang ilang kabahayan ng Maute brothers.", "Nasamsam sa mga bahay ang ilang \u00adpiraso ng pampasabog at \u00adarmas, ngunit\u2002wala\u2002naman doon ang magkapatid na Abdullah at Omar Maute na siyang lider ng Dawlah Islamiya. Kabilang sa bahay na pinasok ng mga parak at sundalo ay ang tahanan ng ina ng magkapatid.", "\u201cJoint law enforcement operations launched early today by the military and police against Farhana Maute, mother of the Maute brothers, led to the recovery of a firearm and several war and explosive materials in Butig,\u201d ani army Major Filemon Tan, ang spokesman ng Western Mindanao Command.", "Dalawang Improvised Explosive Device (IED) ang natagpuan ng mga awtoridad sa mga sinala\u00adkay na bahay bukod pa sa sumabog na ikinasugat ng isang pulis."], "category": "National", "title": ["IED sumambulat, tauhan ng SAF sugatan"]},
{"content": ["Sampung pasahero ng Metro Rail Transit \u00ad(MRT-3) ang nasugatan makaraang masira ang isang escalator nito sa bahagi ng Taft Avenue Station Edsa, Pasay City kahapon ng umaga.", "Ayon kay MRT-3 \u00adGeneral Manager Deo Manalo, bandang alas-9:45 ng umaga nang big\u00adlang huminto ang andar ng isang escalator na pababa dahilan para masaktan ang mga pasaherong gumagamit nito.", "Aniya, pawang mga minor injuries lamang ang tinamo ng mga pasahero, pero dalawa rito ay napilayan sa kamay na kinakailangan gamutin.", "Hindi na inihayag ang mga pangalan ng mga nasaktan sa nasabing \u00adinsidente.", "Sinabi ni Manalo matapos na suriin ang mga biktima ay agad naman itong nakauwi matapos malapatan ng lunas.", "Sa post sa twitter account ng DOTC-MRT3, sinabi nitong tinulungan ng kanilang medical personnel ang mga pasahero na nasaktan sa escalator sa Taft Station."], "category": "National", "title": ["Pasahero sugatan sa MRT-3 accident"]},
{"content": ["Dead on the spot ang isang 45-anyos na dalaga, makaraang\u2002pagbabarilin ng riding in tandem crimi\u00adnal sa kanyang mukha sa Quezon City kahapon ng hatinggabi.", "Kinilala ang nasawi na si Herminia Larios\u00ad y\u2002Buenaventura\u2002alyas \u2018Minyang\u2019, ng No. 17 Eagle Alley, Congressional Road, Barangay Batasan Hills, ng nasabing lungsod.", "Mabilis\u2002naman tumakas\u00ad ang mga suspek sakay ng isang motorsiklo na hindi na plakahan dahil sa bilis nang pangyayari.", "Sa pagsisiyasat ng pulisya, dakong alas-12:00 ng hatinggabi nangyari\u00ad ang krimen sa Sitio 2, Congressional\u2002Road, Quezon City.", "Agad naman nakara\u00adting sa mga opisyal ng barangay ang nasabing krimen kung kaya\u2019t agad itong ini-report sa pulisya.", "Sa pagsisiyasat nagtamo ang biktima ng mga tama ng bala sa mukha at kamay ang biktima na siyang agad nitong ikinamatay.", "Narekober sa crime scene\u2002ang\u2002dalawang basyo ng kalibre .45 ng baril at dalawang tingga ng bala."], "category": "National", "title": ["Dalaga inasinta sa mukha"]},
{"content": ["Tinuligsa ng militanteng grupong KARAPATAN-Alliance for the Advancement of People\u2019s Rights ang anila\u2019y tila pangho-\u2018hostage\u2019 ng Government of the Republic of the Philippines (GRP) sa mga political prisoners para marendahan ng Duterte admi\u00adnistration ang Communist Party of the Philippines-New People\u2019s Army (CPP-NPA) at National Democratic Front of the Philippines (NDFP).", "Hindi nagustuhan ng grupo ang pahayag ng GRP na hindi pakakawalan ng gobyerno ang mga bilanggong pulitikal hangga\u2019t walang umiiral na bilateral ceasefire o pagkakasundo ang NDFP at pamahalaan para sa tigil-putukan.", "Inihayag ni government negotiator at Labor Secretary Silvestre Bello III na gustong makita ni Pangulong Rodrigo Duterte ang pirmadong bilateral ceasefire agreement, bago pakawalan ang mga political prisoners sa loob ng 48-oras.", "Pero giit ni Cristina Palabay, secretary general ng Karapatan, hindi dapat ginagawang hostage ng gobyerno ang mga bilanggong pulitikal dahil walang kinalaman ang mga ito sa gustong pag-usapan ng GRP at NDFP.", "\u201cWalang kinalaman ang mga political prisoners sa tinatakbo ng usapan sa peace talk, bakit sila ang nasasakripisyo? Bakit sila ang nagiging \u2018hostage\u2019 ng gobyerno para mapasunod nila ang NFDP? Sana naman ay magkaroon ng puso ang gobyernong ito para sa mga walang kamalay-malay na bilanggong pulitikal,\u201d wika ni Palabay."], "category": "National", "title": ["Political prisoners \u2018hostage\u2019 ng gobyerno"]},
{"content": ["Bukod sa pulitika, naniniwala ang lehitimong oposisyon sa Mababang Kapulungan ng Kongreso na may \u2018niluluto\u2019 ang Palasyo ng Malaca\u00f1ang kaya tinanggal sa Gabinete si Vice President Leni Robredo.", "Sa press conference kahapon ng Legitimate Minority sa Kamara, sinabi ni Albay Rep. Edcel Lagman na posibleng may mga sekreto ang Duterte administration na hindi puwedeng malaman ni Robredo.", "\u201cI think the Vice President was eased out from the Cabinet to bar her from having access to furtive plan in the cabinet as well as in the National Security Council,\u201d pahayag ni Lagman.", "Bilang miyembro ng Gabinete, regular na dumadalo sa lahat ng pulong si Robredo at bilang Pangalawang Pangulo ay kasama ito sa NSC meeting subalit inaasahan ni Lagman na hindi na padadaluhin ito sa pulong na may kaugnayan sa national security matapos siyang tanggalin sa Gabinete.", "\u201cSo she has no access anymore. So most pro\u00adbably there are clandestine secret plan which should not be known to her at a member to Liberal Party which is considered to be not closely allies,\u201d ayon pa kay Lagman.", "Sang-ayon din dito si Sen. Bam Aquio Aquino, isa sa mga kaalyado ni Robredo sa Liberal Party (LP).", "Ayon kay Bam, hindi maalis ang posibilidad na mayroon ngang nilulutong planong agawin kay Robredo ang posisyon nito kung pagbabatayan na rin ang mga hindi inaasahang nangyayari sa ngayon sa bansa.", "\u201cI think so,\u201d sagot ni Bam sa tanong kung sa tingin niya ay may pla\u00adnong agawin ang vice presidency mula kay Robredo.", "Paliwanag ng senador, lahat ay maaring mangyari kung saan inihalimbawa nito ang biglaan na lamang paglibing kay da\u00adting Pangulong Ferdinand Marcos sa ikinagulat ng lahat."], "category": "National", "title": ["Secret plan vs Leni, maugong"]},
{"content": ["Wala nang balakid sa paglilitis ng Sandiganbayan 1st division sa kasong plunder na isinampa laban kay dating Senador Bong Revilla matapos na ibasura ng Supreme Court (SC), ang isinampang petisyon na humihiling na mabaligtad ang unang ru\u00adling ng Office of the Ombudsman na may probable cause para isalang siya sa paglilitis.", "Ang kaso ay may kina\u00adlaman sa umano\u2019y P224.5 milyon maanomalyang paggamit ng kanyang Prio\u00adrity Development Assistance Fund (PDAF) noong siya ay isa pang senador.", "Nabatid na sa ginanap na botohan ng mga Mahistrado ng SC en banc session, nagkaroon ng botong 13-1-1 kung saan sa botohan ay nag-inhibit si Associate Justice Francis Jardeleza sa pagboto at si Associate Justice Presbitero Velasco Jr. ang tanging nag-\u2018dissent\u2019.", "Sanhi ng nasabing ru\u00adling, mananatili si Revilla sa kanyang detention cell sa National Police Custodial Center sa Camp Crame, Quezon City.", "Nabatid na si Revilla ay kabilang sa tatlong dating senador na kinasuhan ng plunder dahil sa paggamit ng kanilang PDAF sa mga pekeng Non Governmental Organization (NGO\u2019s) kapalit ng kickbacks."], "category": "National", "title": ["Hirit ni Bong Revilla sa SC, ibinasura"]},
{"content": ["Para kay House Speaker Pantaleon Alvarez, walang puwang sa Gabinete ang mga sumasalungat sa mga desisyon o plano ni Pangulong Rodrigo Duterte kaya naman kung hindi umano magsisilbing alter ego ay mas mainam na magbitiw na lamang sa posisyon gaya ng ginawa ni Vice President Leni Robredo.", "Sinabi ni Alvarez na hindi naman nangangahulugan na tikom na ang bibig ng mga cabinet members sa ilalim ng Duterte Administration, malaya naman umano silang magsabi ng suhestiyon o opinyon lalo na sa mga cabinet meetings subalit kung tahasan na ang gagawing pagkontra sa mga desisyon at mga polisiya gaya ng ginagawa ni Robredo ay dito na dapat putulin ang relasyon at mag-resign na lamang.", "\u201cAs part of the executive you have to draw the line, kasi isang pamilya kayo d\u2019yan, isang team kayo d\u2019yan, hindi ka pwedeng magpahayag ng sarili mong opinion diyan. Although in a Cabinet meeting, lahat ng opinion diyan ay lumalabas, walang problema \u2018yun but in public you cannot do that.. \u2018yung meron kang public pronouncement against what the president is saying,\u201d paliwanag ni Alvarez.", "Dagdag pa ng speaker na hindi pwedeng gayahin ng mga cabinet officials ang mga mambabatas na nagpapahayag ng kanilang mga opinion sa publiko dahil nasa ibang sangay naman ang mga ito.", "Pinapurihan pa ni Alvarez si Robredo na kahanga-hanga umano dahil agad na nagbitiw sa pwesto kumpara umano sa ilang cabinet members na pinagre-resign na ay kapit-tuko pa rin sa pwesto."], "category": "National", "title": ["Kontra kay PDU30, mag-resign na! \u2014 Alvarez"]},
{"content": ["Dahil sa awa, pinalaya din ng mga senador nitong Lunes ng gabi si Ronnie Dayan matapos sumailalim sa debriefing.", "Isiniwalat ni Sen. Panfilo Lacson, chairman ng senate committee on public order and dangerous drugs, na pinaakyat nila sa tanggapan ni Senate Majority Leader Vicente \u2018Tito\u2019 Sotto III si Dayan upang pigain sa iba pang detalyeng ayaw nitong isiwalat sa imbestigasyon ng komite.", "\u201cKagabi kinausap namin siya nina Sens. Sotto at Honasan sa office ni Sen. Sotto. Hiningan namin ng kaunting debriefing. Napag-isahan namin tutal he will make himself available, at saka nariyan ang asawa, mga anak naawa kami. So pina-escort namin sa OSAA, may kasama ring PNP pabalik sa kanyang bahay,\u201d \u00adpaglalahad ni Lacson.", "\u201cKung magkaroon pa ng susunod na pagdinig, sabi niya willing siya. May mga gusto siyang sabihin sana kahapon pero \u2018di siya nagkaroon ng pagkakataon. So kung sakaling magkakaroon ng sunod na pagdinig palagay ko may sasabihin pa siya na \u2018di pa nasabi,\u201d dagdag ng senador.", "Ilan sa tinanong nila kay Dayan ay kung bumisita sila sa Leyte kasama ang noon ay kalihim ng Department of Justice (DOJ) na si Senador Leila de Lima kung saan nagtatrabaho itong driver at bodyguard.", "\u201cSabi niya nakapunta sila dahil sa \u2018Yolanda\u2019 binisita nina Secretary Leila de Lima noon at nagkaroon sila ng pakikipag-ugnayan sa iba\u2019t ibang pulitiko rin doon. Siyempre pag nagpunta ka roon maski papaano makipag-usap ka sa mga mayor,\u201d wika ni Lacson.", "Palaisipan pa rin umano sa kanila kung paano nagkakilala sina Dayan at ang drug lord ng Eastern Visayas na si Kerwin Espinosa kung kaya\u2019t natanong nila kung bumisita si De Lima sa Leyte noong 2015.", "Ipinakulong ng komite si Dayan sa detention facility ng Office of the Se\u00adnate Sgt. at Arms matapos itong i-contempt ni Sen. Manny Pacquiao dahil sa hindi pagsasabi ng katotohanan sa hearing."], "category": "National", "title": ["Dayan pinalaya matapos pigain"]},
{"content": ["Ipinagtanggol ni da\u00adting Pangulo at ngayo\u2019y Pampanga Rep. Gloria Macapagal-Arroyo si Pangulong Rodrigo Duterte na walang nilabag na protocol sa kontrobersiyal na pag-reinstate nito kay CIDG Region 8 Director Supt. Marvin Marcos.", "Ayon kay Arroyo, hindi dapat husgahan si Pangulong Dutete na nakikialam ito sa affairs ng PNP, bilang commander-in-chief umano ng PNP at AFP ay may kapangyarihan ito na mag-utos at gumawa ng hakbang na alam nyang mas makabubuti sa lahat at sa institusyon.", "Ani Arroyo, bilang Pangulo ng bansa ay maraming nakakalap na impormasyon si Pangulong Duterte na siya lamang ang nakakaalam. Gaya umano nang maging Pangulo ito ay may mga hawak siyang mahahalagang impormasyon na mismong mga opisyal ng kanyang administrasyon ay walang nalalaman.", "Ganito rin umano ang kinahaharap na sitwasyon ni Pangulong Duterte sa kaso ni Supt. Marcos lalo na sa naumpisahan nitong war on drugs.", "\u201cWalang sinuman ang basta-basta na lamang na makakapaghusga sa desisyon na ito ni Pangulong Duterte,\u201d pahayag ni Arroyo kung saan maging siya umano na dating Pa\u00adngulo ay walang karapatan na makapagbigay ng opinyon sa nasabing usapin dahil wala naman siyang hawak na mga impormasyon na ta\u00adnging si Pangulong Duterte lamang ang nakakaalam."], "category": "National", "title": ["Gloria sumaklolo kay PDigong"]},
{"content": ["\u201cThis is not the time for fear. It is a time for conviction. It is a time for courage.\u201d", "Ito ang mensahe ni Vice President Leni Robredo kagabi sa sambayanang Filipino kasabay ng pormal na pagbibitiw nito sa Gabinete ni Pangulong Rodrigo Duterte matapos pagbawalan na itong dumalo sa mga pulong ng gabinete simula kahapon.", "Ayon kay Robredo, handa itong pangunahan ang oposisyon para ipagpatuloy na ipaglaban ang nararapat at labanan ang mga polisyang hindi nila pinagkasunduan ni Duterte tulad ng pagli\u00adbing kay dating Pangulong Ferdinand Marcos sa Libingan ng mga Bayani, extrajudicial killings, pagbabalik ng death penalty sa bansa, pagtatangol sa mga kababaihan at iba pa.", "\u201cI must be free to speak my mind to protect you, your dreams, and your future. Ang kapakanan ng ating mga anak ay matitiyak lamang ng isang gobyernong nakikinig, na bukas kahit pa sa mga salungat na pananaw,\u201d ani Robredo.", "Sinabi ni Robredo na alam niyang hindi nagugustuhan ng Pangulo ang kanyang pagsasalita laban sa mga nabanggit na isyu ay kanyang ginawa para sa sambayanang Filipino.", "\u201cKaya\u2019t lagi nating ipaglalaban, ang karapatan ng taumbayan, na malayang maipahayag ang kanilang damdamin. Sasanggalan natin sila\u2019t ipagtatanggol, upang la\u00adging manaig ang diwa ng ating batas. Ang tunay na hustisya\u2019y walang kinikilala, mayaman man o mahirap, nasa poder man o walang impluwensiya,\u201d dagdag pa nito.", "Handa rin umano si Robredo na pangunahan ang oposisyon ngayong wala na ito sa gabinete ni Duterte upang masiguro na ang tunay na hustisya, katarungan at katotohanan ang mananaig sa bansa.", "\u201cHigit sa lahat, buong tapang tayong magmamatyag at magbabantay nang hindi na magbalik pa ang anumang diktadurya na siyang kumitil sa libu-libong buhay noong rehimeng Marcos. We have fought this battle before and won. We will never let anyone revise our history and twist it to turn evil into good,\u201d ayon pa sa Bise Presidente.", "Naniniwala si Robredo na ang kanyang pagsasalita laban sa pag\u00adlibing kay Marcos sa Li\u00adbingan ng mga Bayani ang pinakadahilan kung bakit hindi siya tinanggal sa gabinete.", "Ang anak Marcos na si dating Sen. Ferdinand \u2018Bongbong\u2019 Marcos \u2013 na nagsampa ng election protest laban kay Robredo \u2013 ay minsan nang ipinakilala ni Duterte sa China bilang Vice President.", "Inamin ni Robredo na nilunok na lang nito ang nasabing isyu sa kagustuhang mapagsilbihan ang sambayanang Filipino lalo na ang mga nangangailangan ng mga pabahay.", "Gayunpaman, hindi umano nito hahayaang manakaw sa kanyang ang vice presidency dahil kapag nangyari ito, ay hindi lang siya ang ninakawan kundi ang sambayanang Filipino lalo na ang nagluklok sa kanya sa ikalawang pinakamataas na posisyon sa bansa.", "\u201cHindi natin hahaya\u00adang nakawin ang pagka-Bise Presidente, sapagkat iyon ay taliwas sa boses ng nakararami. The Vice Presidency is not just about one person; it\u2019s about you and your rights. What is at stake here is our collective future,\u201d ayon pa kay Robredo.", "\u201cAko\u2019y narito para sa inyo. Ako\u2019y mananatili para sa inyo. At patuloy nating bubunuin ang anumang trabaho, nang makapag-ambag sa adhikan ng ating gobyerno na solusyunan ang kahirapan at maitaguyod ang pagkakapantay-pantay,\u201d dagdag pa ni Robredo.", "\u201cAs your duly elected Vice President, I will continue to serve with all my strength and passion, confident that in the end, what is right will prevail,\u201d ayon pa dito."], "category": "National", "title": ["TIME FOR COURAGE!"]},
{"content": ["Sa harap ng tanggapan ng Department of Labor ay nagpahayag kahapon ng isang nationwide campaign network ang pribado at pampublikong sektor para sa kanilang protesta bilang pagkadismaya sa naging desisyong suportahan ang \u201cwin-win\u201d solution na daan sana upang mahinto na ang kontraktuwalisasyon sa bansa.", "\u201cThis is not what was in the ouput of the labor summit. The workers\u2019 opposed this because it is not a \u201cwin\u201d but a \u201close\u201d, ayon kay Anne Villasica, spokesperson ng All Workers Unity (AWU).", "Matapos ang labor summit sa buong bansa, naghain ang labor groups na matigil na ang anumang uri ng kontraktuwalisasyon na nagbabasura sa \u201cwin-win\u201d solution ng\u00a0Department of Trade and Industry (DTI).", "Ayon sa naturang grupo, ang solusyon ng DTI ay magpapatuloy pa sa kontraktuwalisasyon. \u201cWorkers will be regulars under the service provider but not under the principal company. Our workers will not be the full responsibility of the principal company and will not receive full benefits and rights,\u201d ayon pa sa AWU.", "Iginiit pa ng grupo na dapat kabilang sa prohibisyon sa kontraktuwalisasyon ay ang \u201cendo\u201d at iba pang iligal na uri ng kontraktuwalisasyon tulad ng fixed term employment, l labor-only contracting at manpower\u00a0agencies.", "\u201cOur workers should only be direct-hired by these companies and should not be sourced out because they are performing core functions that are essential to the companies\u2019 operation. Now the company should give the right wage and full benefits because without the workers in these functions, the company will not earn anything. It\u2019s only a \u201cwin\u201d for the multinational corporations and other businesses because they can get away with their responsibilities to their workers,\u201d giit pa ni Villasica."], "category": "National", "title": ["Mga obrero tuloy pa sa laban kontra kontraktuwalisasyon"]},
{"content": ["Aabot sa 100 pasyente na may sakit sa pag-iisip mula sa tanging psychiatric hospital sa Kenya ang nakatakas sa gitna ng national strike na dinaluhan ng mga doktor at nurses na umaapela ng kanilang dagdag sahod.", "Ayon sa ulat, naglunsad na ng operasyon upang mapabalik ang mga mental patients sa pagamutan.", "Nagpakalat sa social media ang video ng mga ito na umaakyat sa pa\u00adder ng ospital at patakbo-takbo sa mga lansangan.", "Sinasabing nasa 5,000 Kenyan doctors, pharmacists, dentists at nurses ang sumali sa strike matapos walang mapagkasunduan sa dagdag sahod sa pagitan ng negosasyon ng unyon at ng pamahalaan.", "Hinihiling ng nasabing unyon ang 300% na dagdag sahod sa mga doktor habang 25-40% naman para sa mga nurse."], "category": "National", "title": ["100 mental patient umeskapo"]},
{"content": ["Inaresto ang isang Japanese doctor makaraang akusahang kabilang sa apat na kalalakihan na nanghalay sa isang babae sa Tokyo.", "Ayon sa ulat, inaresto ng Chiba Prefectural Police ang suspek na si Yuji Fujisaka, 30-anyos, ng Chiba University Hospital at ang tatlong estudyante nito.", "Samantala, ang tatlong suspek ay naaresto noong Nobyembre 21 na sina Masaya Yoshimoto, 23-anyos, Kensuke Yamada, 22-anyos at Mineto Masuda, 23-anyos.", "Sinasabing pinaghinalaan si Fujisaka na humalay sa isang 20-anyos na babae sa isang drinking party sa isang restaurant sa Chiba City noong Setyembre 20.", "Base sa inisyal na imbestigasyon, pinagtulungang halayin at saktan ng mga suspek ang biktima mula noong Setyembre 20 hanggang Setyembre 21 sa na\u00adsabing restaurant at sa bahay ni Masuda."], "category": "National", "title": ["Doktor, 3 pa dinakma sa gang rape"]},
{"content": ["LLANERA, Nueva Ecija \u2014 Tinustang bangkay ng \u2018di pa nakikila\u00adlang lalaki ang natagpuan ng tatlong mangingisda noong Sabado ng hapon malapit sa ilog sakop ng Purok 2, Brgy. Gen. Luna, sa bayang ito.", "Sa ulat na ipinarating kay P/Sr. Supt. Manuel Cornel, ang bangkay na sinunog sa pamamagitan ng paint thinner at mga damit ay inilagak sa Santos-Salvador Funeral Service sa Brgy. Bagumbayan dito.", "Lumitaw sa imbestigasyon ni SPO1 Alex Caspillan na dakong alas-otso ng gabi habang na\u00adngunguryente ng isda sa ilog si Edward Dela Cruz y Maniquiz, 35, at dalawa pa nitong kapatid nang makaamoy ng masangsang sa paligid.", "Hinanap ng tatlo ang pinagmumulan ng mabahong amoy at doon tumambad ang naaagnas na bangkay ng \u2018di kila\u00adlang lalaki.", "Kaagad humingi ng tulong ang pulisya sa Scence of the Crime Ope\u00adratives (SOCO) team ng Nueva Ecija Provincial Crime Laboratory Office (NEPCLO) para sa pagproseso ng bangkay. \u00ad"], "category": "National", "title": ["Tustadong bangkay natagpuan"]},
{"content": ["Patay ang 11-katao habang nasa 50 iba pa ang sugatan makaraang masunog ang isang luxury hotel sa Lungsod ng Karachi sa bansang Pakistan.", "Ayon sa ulat, kabilang sa mga nasawi ay apat na kababaihan na na-trap sa makapal na usok at ma\u00adlaking apoy.", "Samantala,\u2002nananatiling inoobserbahan sa Jinnah\u2019s Hospital ang iba pang sugatan, kabilang ang ilang dayuhan at manlalaro ng Pakistani cricket na nagtamo ng paso sa iba\u2019t ibang bahagi ng katawan.", "Base sa inisyal na imbestigasyon,\u2002nagsimula ang apoy sa kitchen ng Regent Plaza Hotel at ilang mga guests ng hotel ang na-trap na nasa mataas na palapag ng hotel."], "category": "National", "title": ["Hotel nasunog: 11 patay"]},
{"content": ["Mariing nanawagan ang Simbahang Katolika na ipagbawal sa merkado, partikular sa local market, ang pagbebenta ng mga condoms o iba pang uri ng contraceptives na madaling mabibili ng mga kabataan.", "Ito ang apela ni Sorsogon\u2002Bishop\u2002Arturo Bastes, chairman ng Catholic Bishops\u2019 Conference of the Philippines\u2002(CBCP)-Episcopal Commission on Mission, kung saan maliban sa pagtutol nito sa plano ng Department of Health (DOH) na pamamahagi ng condom sa mga kabataan sa susunod na taon upang masugpo ang HIV/AIDS, ay hinimok rin nito na tanggalin sa mga 24-hour stores ang mga panindang contraceptives paraphernalia na nabibili ng mga kabataan over the counter.", "Nakalulungkot aniya na bago pa mamahagi ng condoms ang DOH ay talamak na ito sa mga grocery stores na kadalasan ay inilalapit pa sa mga kabataan na mistula umanong inuudyukan pa ang mga ito sa immoral na pre-marital sex na mariing kinokondena ng Simabahan Katolika, dahil ito ay para lamang sa mga kasal na mag-asawa."], "category": "National", "title": ["Bishop: Condoms ipagbawal sa grocery stores"]},
{"content": ["Pinasasampahan\u2002ng National Bureau of Investigation (NBI) sa Department of Justice (DOJ) ng kasong Multiple murder at Perjury ang mga opisyal ng Criminal Investigation Detective Group (CIDG) at iba pang indi\u00adbiduwal na sangkot sa pagkakapatay kay Leyte Mayor Rolando Espinosa at Raul Yap noong nakalipas na Nobyembre 5 sa Baybay sub-provincial jail sa lalawigan ng Leyte.", "Kasama sa mga pinakakasuhan ng NBI sa DOJ ang 24 opisyal ng CIDG Regional Office No. 08 at Regional Mari\u00adtime Unit Operatives sa Tacloban City na pina\u00adngungunahan ni P/Supt. Marvin Wynn Marcos.", "Gayundin sina PC/Insp. Leo Diao Laraga; PO3 Norman T. Abellanosa; at Paul Olendan y Granados ng Search and Warrant at 20 iba pang sangkot.", "Si Olendan na dating inmate ng Abuyog Penal Colony ay kakasuhan dahil na rin sa kwestyunableng paghahain nito ng search warrant at pagbibigay ng maling testimoniya.", "Inirekomenda ng NBI ang pagsasampa ng kaso laban sa mga nabanggit na opisyal matapos ang isinagawang imbestigasyon ng ahensya at mga testimonya ng ilang mga testigo.", "Sinabi ni NBI Spokesperson at Deputy Director for Technical Services Ferdinand Lavin, sa imbestigasyon at testimonya ng ilang inmates ay walang naganap na shoot out kundi sinadya ang pagpatay kay Mayor Espinosa at Yap.", "Batay sa forensic results, walang indikasyon na nagpaputok si Mayor\u00ad Espinosa dahil walang nakitang tama ng bala papalabas ng pintuan o sa direksyon kung saan nakatayo ang mga pulis."], "category": "National", "title": ["P/Supt. Marcos, 23 pa tinambakan ng kaso"]},
{"content": ["Sumuko na ang 10 Chinese nationals na kabilang sa 57 Instik na tumakas mula sa detention cell nito sa Clark, Pampanga.", "Ayon kay Bureau of Immigration (BI) Commissioner Jaime Morente, matapos ang ilang araw na pagtatago ay muling sumuko sa mga immigration officers ang nasabing 10 Chinese nationals kung saan 16 na iba pa ang pa\u00adtuloy pa ring pinaghahanap.", "Sinabi naman ni Atty. Ma. Antonette Mangrobang, BI spokesperson, na umaasa itong susuko na rin ang 16 na Chinese nationals sa mga susunod na araw upang tuluyan nang maisaayos ang papeles ng mga ito para maipatapon pabalik sa kanilang bansa.", "\u201cWe are therefore appealing to these 16 Chinese to return to our custody so that their cases can be resolved with dispatch in the ongoing deportation proceedings,\u201d sabi ni Mangrobang.", "Dagdag pa nito na iisa ang dahilan umano ng pagtakas ng nasabing mga dayuhan, at ito ay dahil sa hindi matanggap ang masamang kondisyon sa pansamantalang detention cell ng mga ito kung kaya\u2019t bumalik sa kanilang inuupahang villas upang maligo at matulog.", "Itinanggi rin ng mga sumukong Chinese na sinuhulan nila ang mga nagbabantay na mga immigration officers.", "Ang mga sumuko ay kabilang sa may kabuuang 1,316 Chinese na nahuli sa isang online gambling sa loob ng Fontana Leisure and Casino na pag-aari ng tumakas na si Jack Lam patungong Hong Kong."], "category": "National", "title": ["10 puganteng Chinese sumuko"]},
{"content": ["Isang registered nurse ang dinakip ng operatiba ng Bulacan Provincial Public Safety Company (PPSC) makaraang salakayin ang kanyang tinitirhan bunga ng kasong estafang kanyang kinakaharap at sa bisa ng warrant of arrest sa Brgy. Balite, Malolos City, Bulacan kamakalawa.", "Kinilala ni P/Supt. Frankie Candelario, Company Commander ng PPSC, ang naarestong si Menchie Constantino y Mauricio, 40, may asawa na nasakote sa kanyang tinitirhan sa nabanggit na lugar, sa bisa ng warrant of arrest na ipinalabas ng Malolos Regional Trial Court (RTC) dahil sa kasong estafa.", "Dakong alas-9:30 ng umaga nang salakayin ng Bulacan PPSC sa pangunguna ni P/Senior Inspector Carlo Santos, platoon leader ng Technical Support Platoon, ang tinitirhan ng nurse at hindi na ito pu\u00admalag at boluntaryong sumurender sa awtoridad."], "category": "National", "title": ["Nurse dinampot sa estafa case"]},
{"content": ["Naaresto ng mga pulis ang isa sa apat na suspek sa pagnanakaw at pagpatay sa isang dentista sa San Pablo City noong Disyembre 1 taong kasalukuyan.", "Sa follow-up ope\u00adra\u00adtion kamakalawa, na\u00addampot ng mga pulis ang suspek na si Romeo Dechoso y Dela Cruz, 35-anyos at kapitbahay ng biktima.", "Bagama\u2019t\u2002nakasuot ng bonnet nang isagawa ang krimen, positibo pa rin itong nakilala ng kasambahay ng biktima na si Rechelle Roales y Montales, 17-anyos, na siya umanong bumaril sa dentista.", "Alas-7:30 ng \u00adgabi noong\u2002Disyembre\u20021 nang pagbabarilin ng apat na naka-bonnet na suspek ang dentistang si Genevieve Ojeda habang ito ay papasok sa loob ng kanilang bahay sa Riverina Subd., Phase 2, Brgy. San Rafael, San Pablo City, Laguna.", "Nasawi ang ang biktima habang nilalapatan ng lunas sa ospital."], "category": "National", "title": ["Dentist\u2019s killer, natimbog"]},
{"content": ["Hinarang ng mga bansang Russia at China ang re\u00adsolusyon ng United Nations Security Council (UNSC) na naglalayong magkaroon ng pitong araw na ceasefire sa lungsod ng Aleppo sa bansang Syria.", "Sa ulat ng BBC, ginamit ng Russia at China ang kanilang veto power bilang mga permanent members ng UN Security Council para harangin ang re\u00adsolusyon.", "Ayon sa Moscow, hindi sinunod ang kalakaran ng Security Council na bigyan muna ng 24 oras ang bawat miyembro para pag-aralan ang final wording o text ng resolusyon.", "Subalit ibinasura naman ito ng Estados Unidos at sinabing gumagawa lang ng alibi ang Russia.", "Inakusahan ng US na nais lamang ng Russia na protektahan ang operasyon na ginagawa ng Syrian forces sa Aleppo.", "Ito na ang ikaanim na pagkakataon sa loob ng limang taong civil war sa Syria na ginamit ng Russia ang veto power nito para harangin ang anumang re\u00adsolusyon kaugnay sa civil war sa Syria.", "Noong nakaraang linggo ay naglunsad ng operasyon ang Syrian forces sa Aleppo kung saan kanilang nabawi ang 70% ng lungsod mula sa kontrol ng Syrian rebels."], "category": "National", "title": ["UN supalpal sa Russia, China"]},
{"content": ["Tinatayang may 2,000 pamilya at 450 ektarya ng maisan at palayan na ang apektado dahil sa paglubog sa tubig baha ng may 15 barangay bunsod ng walang humpay na pag-ulan sa Dipolog City.", "Base\u2002sa\u2002datos\u2002ng City Social Welfare and \u00adDevelopment\u2002\u00adOffice, kabilang sa mga \u00adbinaha ay ang Barangay \u00adBiasong, Estaka,\u2002Lugdungan, \u00adTurno, Gulayon, Dicayas, Minaog at Olingan.", "Ayon kay City Agriculture head, Engr. Kerr Porlas, sinira rin ang umaabot sa mahigit 300 ektarya ng bagong tanim na palay ng \u00admalawakang pagbaha mula sa mga \u00adbarangay Punta, \u00adOlingan, Galas at Turno habang nasa 150 hectares naman ng maisan ang nasira \u00admula Sangkol, San Jose at Cogon.", "Napag-alaman\u2002na sapul pa noong isang \u00adlinggo\u2002ay\u2002\u00adnakaranas na\u2002ng\u2002pag-ulan\u2002sa \u00adDipolog\u2002na\u2002nagresulta sa malawakang pagbaha."], "category": "National", "title": ["15 barangay lubog sa baha"]},
{"content": ["Matapos idawit ng tinaguriang Eastern Visayas Druglord na si Kerwin Espinosa, boluntaryong sumuko sa pulisya ang itinuturong Drug Queen ng South na si Lovely Impal Adam.", "Ayon kay PNP chief Director General Ronald dela Rosa, sumuko si Adam dahil sa pangamba sa \u00adbuhay matapos idawit ni Kerwin ang kanyang pangalan sa illegal drug trade.", "Si Adam ay isinasailalim na ngayon sa imbestigasyon at ito ay nasa pangangalaga ng PNP-Anti-\u00adIllegal Drugs Group habang sumasailalim pa sa mga kinakailangang proseso.", "Gayunman, wala namang idinetalye si Dela Rosa kung gaano kalawak ang operasyon ni Adam sa iligal na droga at sa ngayon ay inaaalam pa ng PNP kung may nakabinbin itong warrant of arrest."], "category": "National", "title": ["Drug Queen ng South sumuko"]},
{"content": ["Matapang na hinarap\u00ad kahapon ng biyuda ng isang pinaslang na pulis\u00ad sa pagdinig ng senate committee on public order and dangerous drugs si dating Criminal Investigation and Detection Group (CIDG) Region 8 director Supt. Marvin Marcos upang idawit ito sa pagkamatay ng kanyang mister.", "Sa testimonya ni My\u00adlene Son, asawa ni Chief Inspector Jesus Napoles Son, napatay ang kanyang asawa sa isang ambush sa Leyte noong Setyembre 16 matapos nitong tanggihan ang ipinatrabaho sa kanya ni Marcos na pata\u00adyin si Albuera, Leyte Mayor Rolando \u00adEspinosa Sr.", " \u201cHe was offered to look for an asset that will be used for a special project. He told me it was Mayor Espinosa\u2019s life in exchange for P500,000,\u201d paglalahad ng biyuda.", "Dati na umanong nagkagalit ang kanyang asawa at si Marcos dahil sa tumakbo ang asawa \u00adnitong si Marites bilang vice-mayor ng Pastrana, Leyte subalit natalo ng ama ni Mylene na si Edgar Empillo Sr.", "Makalipas ang ilang buwan, nakipag-usap uli si Marcos sa kanyang asawa at may gustong ipatrabaho, pero tinanggihan ito ng kanyang asawa dahil sa pagdududa.", "\u201cBy realizing the weight and consequences\u00ad if the project will \u00adbecome feasible, my husband \u00addecided to turn him down and it made \u00adMarcos \u00adfurious,\u201d paglalahad ni Mylene.", "Sinabi ni Mylene na kahit na malagay \u00adnga\u00adyon sa panganib ang buhay ng kanilang pamilya, \u00adpinili pa rin niyang humarap sa imbestigasyon ng \u00adSenado sa pagkamatay ni Mayor\u00ad Espinosa upang magkaroon ng hustisya ang pagkamatay ng kanyang mister.", "\u201cI fear for the lives of my loved ones. I know that we will be in great danger because even my husband who was known to many as brave was killed. How much more for us, for me, for my children who are all girls? My girls are all scared seeing me on national television today,\u201d paglalahad ng \u00adbiyuda.", "\u201cI hope you understand our need of protection kasi may mga anak din kayo,\u201d dagdag pa \u00adniya.", "Itinanggi naman ni Marcos ang alegasyon na may kinalaman siya sa pagkamatay ni Son. Isiniwalat pa nito na ang napatay na police officer ay isa sa idinawit ng namayapang Espinosa bilang protektor ng drug operation ni Kerwin Espinosa.", "\u201cSinabi niya, gusto niyo ako papatay sa mga Espinosa eh, ako papatay kay mayor. Baka siya may motibong patayin si mayor,\u201d depensa ni Marcos."], "category": "National", "title": ["SUPT. MARCOS ISINABIT SA AMBUSH"]},
{"content": ["Aminado\u2002ang\u2002pamunuan ng Philippine National Police (PNP) na malabo na ang pag-asang maaresto pa sa kasaluku\u00adyan ang illegal online-gaming operator na si Jack Lam kung ito nga ay nakalabas na ng bansa.", "Ito\u2002ang\u2002inihayag ni PNP chief Director Gene\u00adral Ronald dela Rosa matapos una nang iha\u00adyag ng Bureau of Immigration (BI) na nakalabas na ng bansa noon pang Nobyembre 29 si Lam bago pa man iutos ni Pangulong Rodrigo Duterte na arestuhin ito dahil sa economic sabotage.", "Si Lam ang itinuturong nasa likod ng isang illegal online-gaming operation sa Fontana sa Clark Angeles, Pampanga, kung saan mahigit 1,300 illegal Chinese workers ang nahuli kamakailan.", "Ipinaliwanag ni Dela Rosa na kung si Lam ay nasa loob pa ng Pilipinas, maaari siyang arestuhin kahit walang warrant of arrest dahil ang econo\u00admic sabotage ay isang continuing crime.", "Pero kung nakalabas na ito ng bansa, ay kailangan makipag-coordinate ang PNP sa interpol para hulihin ito, na hindi naman pwedeng gawin hangga\u2019t walang warrant of arrest laban Kay Lam.", "\u201cMagagawa lang natin ay hintaying bumalik ng bansa si Lam o hintayin na makapagsampa ng kaukulang kaso ang DOJ upang makakuha ng warrant,\u201d pahayag ni Dela Rosa.", "Kaugnay\u2002nito, nagpala\u00adbas na ng lookout bulletin order ang Department of Justice (DOJ) laban kay Lam.", "Sa inilabas na Extremely Urgent and Confidential Memorandum ni DOJ Sec. Vitaliano A\u00adguirre kay BI Commissioner Jaime Morente, pinasasailalim nito sa lookout bulletin order si Lam.", "\u201cConsidering the gra\u00advity of the offenses allegedly committed and apparent reports that he has already left the country, there is possibility that he may attempt to place himself beyond the reach of the legal processes of this government by leaving the country,\u201d ayon sa nasabing kautusan.", "Nakasaad sa kautusan na si Yin Lok Lam na tunay na pangalan ni Lam ay inilagay na sa Immigration Lookout Bulletin kasunod na rin ng direktiba ni Pa\u00adngulong Duterte na siya ay arestuhin dahil sa krimeng economic sabotage.", "Bumiyahe umano ito patungong Hong Kong sakay ng Cathay Pacific at wala pang record kung nakabalik na sa Pilipinas."], "category": "National", "title": ["Jack Lam malabong madaklot \u2014 Bato"]},
{"content": ["Tinitignan ng gobyerno ng Pilipinas ang bansang\u2002Russia\u2002bilang bagong work destination ng mga overseas Filipino workers (OFWs)", "Ayon kay Labor and Employment Secretary Silvestre H. Bello III, nakatakdang\u2002makipag-usap si Pangulong Rodrigo Duterte kay Russian President Vladimir Putin sa susunod na taon para talakayin ang relasyon ng paggawa sa nasabing bansa.", "\u201cI already sent a memo to the President requesting him to include the possible deployment of skilled and professio\u00adnal workers to Russia,\u201d sabi ni Bello.", "Idinagdag pa nito na malaki ang demand para sa construction at household service workers sa Russian republic.", "Sinabi pa ni Bello na dahil sa mababang presyo ng krudo sa Middle East, ay marami na ang nawawalan ng trabaho kung kaya\u2019t magandang alternatibo ang R\u00adussia para sa mga skilled at professio\u00adnal wo\u00ad\u00adr\u00adkers na naghaha\u00adnap ng mala\u00adking sahod."], "category": "National", "title": ["Russia target ng OFWs"]},
{"content": ["Naglunsad ng Pamaskong pakulo ang pamunuan ng Light Rail Manila Corporation (LRMC) para sa mga masusuwerteng mga pasahero ng LRT Line 1 ngayong Christmas season.", "Ayon kay Rochelle Gamboa, head ng Corporate Communications ng LRMC, magbibigay sila ng libreng \u2018BEEP\u2019 card na may lamang P5,000 kada linggo sa masu\u00adwerteng mapipiling pasa\u00adhero.", "Dapat lamang tumugon ang mga kalahok sa kanilang mechanics na pagse-selfie sa loob ng tinaguriang\u2002Christmas Train na dinisenyuhan ng temang Pamasko na may mga parol at iba pang Christmas d\u00e9cor.", "Aniya, bawat kada linggo ay dalawang pasa\u00adhero ang kanilang kukunin na mananalo na bibigyan\u2002ng\u2002nasabing beep card na naglalaman ng P5,000.", "Pagkatapos na mag-selfie ay kailangan na i-upload ito sa Facebook, Instagram\u2002at\u2002Twitter gamit ang #paskuhan sa LRT line 1.", "Sinabi pa ni Gamboa na nagsimula ang kanilang pakulo noong Nobyembre 28 hanggang Disyembre 8.", "Magugunita\u2002nitong nakaraang linggo ay bumulaga sa mga pasahero ang ilang tren na tinaguriang Christmas train na may mga dekorasyon tulad ng parol, Christmas lights at marami pang iba."], "category": "National", "title": ["\u2018SELFIE\u2019 CONTEST SA LRT: P5K ANG PREMYO"]},
{"content": ["Patay ang isang skyway traffic auxiliary nang mabundol at masagasaan pa ng isang lumilikong truck\u2002habang\u2002nagmamando ng trapiko sa San \u00adAndres, Manila.", "Hindi\u2002na\u2002umabot sa Philippine General\u00ad Hospital\u2002(PGH)\u2002ang biktimang\u2002si\u2002Ricardo \u00adFullece, 44-anyos, skyway traffic auxiliary at residente ng 761 Buli, Muntinlupa City. Kinilala naman ang suspek na si \u00adMarjoe Marabe, 36,\u2002driver\u2002ng\u20021234 \u00adBarcelona St., Tondo, Manila.", "Sa ulat ni SPO3 Bert Francisco,\u2002ng\u2002Vehicle\u00ad Traffic\u2002Investigation\u00ad \u00adSection\u2002ng\u2002Manila \u00adPolice District (MPD)-Special\u2002Investigation and \u00adDetection Branch, \u00addakong alas-12:10 ng madaling-araw, habang nagmamando ng trapiko ang biktima sa intersection ng Quirino Avenue at Pedro Gil St., sa San Andres ay bigla na lang itong nahagip ng hulihang gulong ng trailer (NUM-180), na hinihila ng Fuso tractor head (097437) at minamaneho ng suspek.", "Dahil sa impact ay nabuwal ang biktima at nasagasaan pa ng hulihang double tire wheel ng trailer sa ibabang ba\u00adhagi ng kanyang katawan. Naisugod pa sa pagamutan ang biktima ngunit \u00adpatay na ito.", "Kusa namang sumuko\u00ad sa mga awtoridad ang suspek\u2002at\u2002nahaharap na sa kasong Reckless \u00adImprudence Resulting to \u00adHomicide."], "category": "National", "title": ["Traffic enforcer patay sa bundol"]},
{"content": ["\u201cYung mga hindi nagsasabi ng totoo naji-jingle.\u201d", "Sinita ni Sen. Panfilo Lacson ang dating driver/bodyguard ni Sen. Leila de Lima na si Ronnie Dayan at ang umano\u2019y drug lord na si Kerwin Espinosa dahil sa malimit na paghingi ng permiso ng dalawa upang umihi sa palikuran habang isinasagawa ang pagdinig ng senate committee on public order and dange\u00adrous drugs sa pagkamatay ni Albuera, Leyte Mayor Rolando Espinosa Sr.", "Unang humingi ng permiso si Espinosa na pumunta sa comfort room at makalipas ang ilang minuto ay si Dayan naman ang humingi ng permiso.", "\u201cWala pa ngang sinasabing totoo excuse nang excuse,\u201d pabirong banat ni Lacson.", "Bukod sa pagbabawas sa comfort room sa loob ng clinic ng Senado, nagpa\u00adkuha din ng blood pressure si Dayan sa doktor doon.", "Makalipas naman ang isang oras, si Espinosa ang muling humirit na umihi sa comfort room na nasa tabi ng Senate Lounge.", "Dito na sinabi ni Lacson ang mga salitang, \u201cYung mga hindi nagsasabi ng totoo naji-jingle.\u201d", "Dahil sa hindi pagtutugma sa petsa ng bigayan ng pera, sinabi ni Lacson na isa kina Espinosa at Dayan ang nagsisinunga\u00adling sa komite.", "Lalo pang nagkabuhul-buhol ang salu-salungat na pahayag ng dalawa nang isama na sa \u2018face-off\u2019 si Albuera police Chief Insp. Jovie Espenido.", "Sumentro ang tanong kung paano nagkakilala ang tatlo para sa tran\u00adsaksyon ng drug money para kay De Lima. Sa sagot ng tatlo, wala isa man sa mga ito ang nagkatugma.", "Pinanindigan ni Espinosa ang kanyang unang pahayag na si Espenido ang nagpakilala sa kanya kay Dayan at nagbigay pa ng cellphone number nito.", "Ngunit itinanggi ito ni Dayan sa pagsasabing hindi niya kilala si Espenido at ngayon lang umano niya ito nakita.", "Bukod dito, pinaninidigan din ni Kerwin ang nauna nitong sinabing taong 2015 sila nagkita ni Dayan para ibigay ang pera habang si Dayan naman ay pinanindigan na 2014 sila nagkita.", "Dahil dito, sinabi ni Sen. Franklin Drilon na, \u201cSomebody is lying here.\u201d", "Si Sen. Lacson naman ay hindi na napigilang pagalitan si Dayan dahil sa ipinamamalas nitong pagiging \u2018selective\u2019 ng kanyang memorya."], "category": "National", "title": ["\u2018Basta nagsisinungaling, naji-jingle\u2019 \u2014 Ping"]},
{"content": ["Tinanggap na ni Pa\u00adngulong Rodrigo Duterte ang pagbibitiw ni Vice President Leni Robredo bilang chairperson ng Housing and Urban Development Coordinating Council (HUDCC).", "Ayon kay Presidential Communications Office (PCO) Secretary Martin Andanar, mabigat sa kalooban ni Pangulong Rodrigo Duterte nang tanggapin nito ang re\u00adsignation ng halal na Bise Presidente bilang pinuno ng HUDCC.", "\u201cI was just with PRRD (President Rodrigo Roa Duterte) and this is what he said\u2014it is with a heavy heart that I accept the resignation of Vice President Leni Robredo,\u201d ani Andanar.", "Bandang alas-9:07 ng umaga kahapon nang matanggap ng tanggapan ni Executive Secretary Salvador Medialdea ang resignation letter ni Robredo.", "\u201cI have exerted all efforts to put aside our differences, maintain a professional working relationship, and work effectively despite the constraints because the Filipino people deserve no less.", "However, your directive for me to \u2018desist\u2019 from attending all Cabinet meetings has effectively made it impossible for me to do my job. Remaining in your Cabinet has become untenable,\u201d anang sulat pagbibitiw ni Robredo bilang kalihim ng nasabing ahensya.", "Ang kapartidong si Sen. Risa Hontiveros, full support ang ibinigay sa desisyon ni Robredo habang inilalarawan ang pangit na relasyon ng dalawa sa umpisa pa lamang, \u201cIt was an abusive and toxic relationship, after all.\u201d", "Dagdag pa nito, \u201cWorse, as a woman, she was disrespected and objectified on many occasions, by no less than the President himself. Her way of dressing was made object of sexist remarks, she was subjected to inappropriate advances and was even reduced to well-rounded knees.\u201d", "Reaksyon naman dito ni House Speaker Bebot Alvarez, \u201cPinupuri ko naman si VP Leni Robredo dahil kusang loob naman siyang nag-resign, hindi kagaya ng iba pinagre-resign na, ayaw.\u201d", "Normal lang din umano na inayawan ng Pangulo si Robredo dahil, \u201cAwkward masyado. Alter ego ka ng Presidente tapos merong sinasabi ang Presidente na kinokontra mo.\u201d", "Si Pampanga Rep. Gloria Macapagal-Arroyo, nagsabing matagal nang nababanaagan ang paghihiwalay ng landas ng Pangulo at ni Robredo bilang miyembro ng kanyang gabinete.", "\u201cIt was inevitable because of the divergence on issues,\u201d anang kongresista."], "category": "National", "title": ["Pagbibitiw ni Robredo, tinanggap ni PDU30 \u2018with a heavy heart\u2019"]},
{"content": ["Hindi lamang si Vice President Leni Robredo ang tumanggap ng text message mula sa Malaca\u00f1ang, na binabansagan ngayong \u2018break up\u2019 text, kundi maging ang chairperson ng Commission on Higher Education (CHED) na si Patricia Licuanan.", "\u201cOn Sunday, December 4, 2016, I received a text message from Cabinet Secretary Leoncio Evasco Jr. relaying President Rodrigo Duterte\u2019s instructions to stop attending Cabinet meetings starting this Monday, 05 December, 2PM,\u201d ani Licuanan.", "Ayon sa opisyal, tata\u00adlima siya sa utos ni Pangulong Duterte na huwag nang dumalo sa mga cabinet meetings ng kasalukuyang administrasyon.", "Pero hindi tulad ni Robredo ay hindi umano siya magbibitiw sa posisyon.", "Giit ni Licuanan, ang kanyang posisyon ay fixed term kaya hindi siya basta-basta pwedeng sibakin ng appointing authority.", "Kinumpirma naman ito kahapon ni Evasco na ipinadala rin niya sa CHED head ang katulad na text message kay Vice President Robredo.", "Nang tanungin kung mayroon pang ibang pinadalhan ng naturang text message, \u201cThe two of them, silang dalawa lang,\u201d sagot ni Evasco."], "category": "National", "title": ["CHED chairwoman, may \u2018break up\u2019 text din"]},
{"content": ["Tuloy ang pagpapatibay ng Mababang Kapulungan ng Kongreso sa panukalang ibalik ang parusang kamatayan sa bansa upang mapalakas ang kampanya ng gobyerno laban sa iba\u2019t ibang krimen tulad ng droga.", "Ito\u2002ang\u2002tiniyak\u2002ni House Speaker Panta\u00adleon \u2018Bebot\u2019 Alvarez sa pana\u00adyam kahapon kaugnay ng kanilang ipapasang panu\u00adkala sa natitirang dalawang linggong sesyon ng Kongreso.", " \u201cAng inaasahan ko r\u00adito, sana maipasa namin \u2018yung death penalty bago mag-Christmas\u2002break,\u201d ani Alvarez.", "Nakausap na umano ni Alvarez si Pangulong Rodrigo Duterte ukol dito at isa ito sa panukalang ina\u00adantay aniya ng Pangulo kaya gagawin umano ng mga ito ang lahat ng makakaya para maipasa ito kahit sa ikalawang pagbasa.", "Nauna rito, inindorso ng sub committee on judicial reform ang pagpapataw ng death penalty sa lahat ng heinous crimes kasama ang droga sa ilalim ng House Bill 1.", "Subalit ayon kay Albay Rep. Edcel Lagman, kanilang tututulan hanggang sa plenaryo ang nasabing panukala dahil naniniwala ito na marami sa supermajority ang kontra dito subalit hindi lang sila nagsasalita."], "category": "National", "title": ["Bitay iraratsada pa rin"]},
{"content": ["Nagpahayag ng pagdududa si Sen. Antonio Trillanes IV sa sinseridad ng giyera kontra iligal na droga ng administrasyong Duterte.", "Ito ay dahil hanggang sa ngayon ay hindi ginagalaw at hindi iniimbestigahan ang mga pinangalanang drug lord na sangkot sa sinalakay kamakailan na pinakama\u00adlaking shabu factory sa Virac, Cantanduanes.", "Kinuwestiyon ni Trillanes kung bakit hindi nababanggit ang pangalan nina Catanduanes Governor Joseph Cua at Virac Mayor Samuel Laynes sa natuklasang mega shabu laboratory sa kanilang lugar.", "Tiniyak naman ni PNP chief Director General Ronald dela Rosa\u00a0 na wala silang pinoprotektahan at sa ngayon ay hinihintay pa nila ang resulta ng imbestigasyon dahil kamakailan pa lang naman nangyari ang raid.", "Ayon kay Dela Rosa, nakilala na nila ang Intsik na nagrenta sa lugar kung saan itinayo ang mega shabu laboratory kung saan lumitaw na ito ay\u00a0common law wife ng isang NBI agent.", "Giit ng PNP chief, totohanan ang kanilang pinatutupad na kampanya laban sa illegal drugs kung saan wala umano silang pinipili at kinikilingan.", "Nang tanungin ng senador ang hepe ng PNP kung sino ang pinakamalalaking drug lord at protector sa bansa, sumagot si Dela Rosa na nasa loob ng New Bilibid Pri\u00adsons (NBP) ang pinakamalalaking drug lord at ang nakakalayang si Peter Lim na umano\u2019y kumpare ni Pangulong Duterte at matatandaang nakipagkita at nakipag-usap pa ito noon sa huli.", "Ayon kay\u00a0Dela Rosa, hinahanap nila si Lim pero\u00a0\u2018di niya maisasapubliko ang detalye nito."], "category": "National", "title": ["Trillanes tamang duda na sa \u2018war on drugs\u2019 ni PDU30"]},
{"content": ["Maghaharap nga\u00adyong araw sa Senado sina Eastern Visayas confessed drug lord Kerwin Espinosa at ang driver/bodyguard/lover ni Sen. Leila de Lima na si Ronnie Dayan pero si Sen. Panfilo Lacson, nagsagawa na ng beripikasyon sa mga naunang impormasyong inilatag ng dalawa, partikular sa magkasalungat na kwento ng mga ito.", "Base sa nakalap na mga impormasyon ni Lacson, nalinawan na mas nagsasabi ng totoo si Espinosa kaysa kay Dayan at dugtong pa ng senador ay inililigtas lamang umano ni Dayan ang sarili nang ilaglag ang dati niyang among si De Lima na diumano\u2019y tumanggap ng pera kay Espinosa.", "Ayon kay Lacson, chairman ng Senate committee on public order and dangerous drugs, nagposi\u00adtibo ang pagberipika niya sa testimonya ni Espinosa na nasa Baguio City siya noong Nobyembre 2015.", "\u201cPara maipakita na tama \u2018yung sinasabi ni Kerwin na November 19, 2015 sila nandoon at hindi 2014 na tulad ng sinasabi ni Dayan,\u201d ani Lacson.", "Aalamin din ng komiteng pinamumunuan ni Lacson kung bakit hindi inaamin ni Dayan ang P2.3 milyon na ibinigay sa kanya ni Espinosa sa parking building ng SM MOA noong Pebrero 2016. \u201cAno \u2018yun? Pinitik ba ni Dayan \u2018yun?,\u201d tanong ni Lacson sa isang programa ng himpilang dzBB."], "category": "National", "title": ["Dayan nililibre ang sarili kaya dinidiin si De Lima \u2014 Ping"]},
{"content": ["Naikandado\u2002na\u2002ng\u2002Philippine Amusement and Gaming Corporation (PAGCOR) ang Fontana casino sa Clark Freeport, Pampanga.", "Kahapon nang pormal nang isilbi ng PAGCOR katuwang ang Angeles Police Office at regional Criminal Investigation and Detection Group (CIDG) ang closure order sa nasabing online-gaming.", "Sa harap ng casino, ipinaskil ang closure order, kung saan nakasaad na ang pagsasara ay effective immediately habang isinasagawa ang imbestigasyon ng Department of Justice (DOJ) sa alegasyon ng iligal o hindi lisensyado ang online-gaming operations ng kumpanya at ang umano ay pag-hire nito ng mga dayuhan ng walang karampatang permits.", "Nilinaw naman ng CIDG na tanging ang casino lamang ang sakop ng closure order at hindi ang iba pang establisyi\u00admento sa Fontana sa Clark."], "category": "National", "title": ["Fontana casino sa Clark, kinandado"]},
{"content": ["Sumipot din sa pagdinig ng Senado kahapon si Sen. Leila de Lima sa Kabila na nauna nitong sinabi na hindi siya dadalo para makaharap ang kanyang dating driver-bodyguard at lover na si Ronnie Dayan.", "Sa kanyang pagdalo, si PNP chief Director General Ronald dela Rosa ang kanyang nasermunan na nauwi sa bahagyang talakan ng dalawa.", "Sentro ng tanong ng senadora ay ukol sa nag-utos kay Dela Rosa para i-reinstate si Supt. Marvin Marcos ng CIDG 8 sa puwesto sa kabila ng pagkakaugnay nito sa isyu ng iligal na droga.", "Pero giit ni Dela Rosa na nagsalita na sa natu\u00adrang isyu si Pangulong Rodrigo Duterte kaya ayaw na niyang magbigay pa ng mga pahayag.", "Pero pinipilit pa rin siya ni De Lima na sagutin ang tanong para umano sa ikalilinaw ng pagdinig.", "Pagtatanong pa ni De Lima, \u201cBakit hindi ninyo kaagad sinabi sa amin at sa publiko na \u2018yung nag-utos sa inyo ay mismong ang Pangulong Duterte? Nagpaikot-ikot ka pa eh. Kumpare, ganyan-ganyan.\u201d", "Sagot naman ni Dela Rosa, \u201cWe are trained not to divulge. Alangan naman sabihin ko kaagad, may rason si Presidente bakit niya pina-reinstate.\u201d", "Sinundan pa ng tanong ng senadora, na kung hindi pa umano inamin ng Pangulo ay kung sasabihin ba nito.", "Sa puntong ito, bahagyang tumaas ang boses ni Dela Rosa sa pagsasabing, \u201cKung maipit, sasabihin ko. Magpalit tayo ng position, your Honor, ikaw maging chief PNP kung kaya mo.\u201d", "Ang pagsagot na ito ni Dela Rosa ay ikinagalit din ni De Lima sa pagsasabing, \u201cDo not argue with me. I am not the one asking here. Do not argue with me! I\u2019ve had enough of you, kayong lahat na mga nagsisinungaling.\u201d"], "category": "National", "title": ["ENOUGH OF YOU!"]},
{"content": ["Kung uutusan muli ni Pangulong Rodrigo Duterte na ibalik sa puwesto si P/Supt. Marvin Marcos bilang pinuno ng CIDG Region 8, handa na siyang tablahin ni Phi\u00adlippine National Police (PNP) chief Director General Ronald \u2018Bato\u2019 dela Rosa.", "Ito ang ipinabatid ng PNP chief kay Sen. Panfilo Lacson matapos na madismaya ang senador sa pagpayag ni Dela Rosa na ibalik sa puwesto si Marcos matapos siyang tawagan ni Pangulong Duterte.", "\u201cAng ipinarating sa akin this time kung uutusan muli siya eh talagang titigasan na niya. Ang pagkaka-relay diumano \u2018kung iri-relieve man ako, ready na akong ma-relieve\u2019,\u201d pagbabahagi ni Lacson sa ipinarating na mensahe sa kanya ni Dela Rosa.", "Bago ito, hindi itinago ni Lacson, dati ring PNP chief, ang pagkadismaya sa tila \u2018mala-robot\u2019 na pagsunod ng heneral sa anumang utos ng Pa\u00adngulo.", "\u201cMedyo nakaka-disappoint dahil \u2018yung una hindi ganyan ang pagkakakilala ko sa kanya. Sobrang bilib ko sa kanya,\u201d wika ni Lacson.", "Sinabi ni Lacson na noon pang Oktubre nagpaliwanag si Dela Rosa sa kanya na wala siyang nagawa dahil sa utos ito ng Pangulo.", "Pero noong Nobyembre 23, isang pinagkakatiwalaang opisyal ni Dela Rosa ang kumausap sa kanya at nagpa\u00adsabi na kung tatawag muli ang Pangulo para ibalik sa puwesto si Marcos, tatablahin na ito ng PNP chief kahit duma\u00adting sa punto na sibakin siya sa puwesto.", "Gayunpaman, hindi naman matukoy ni Lacson kung ito ang dahilan ng pag-iyak ng PNP chief sa hearing ng komite noong Nobyembre 23.", "Nitong Biyernes ng gabi ay inamin ni Pa\u00adngulong Duterte na siya ang kumausap kay Dela Rosa noong Oktubre para ibalik sa puwesto si Marcos dahil sa iniimbestigahan pa daw niya ang koneksyon sa droga ng opisyal ng pulisya.", "Subalit nang duma\u00adting sa bansa si Kerwin Espinosa noong Nobyembre 18 at magbigay ng affidavit kung saan idinadawit si Marcos na humingi sa kanya ng P3 milyon, doon na tuluyang ni-relieve sa puwesto si Marcos.", "Kinuwestyon naman ni Lacson ang naging rason ng Pangulo sa pagpapanatili sa puwesto ni Marcos noong Oktubre.", "\u201cPangulo ka ng Pilipinas nag-iimbestiga ka? Hindi naman nag-iim\u00adbestiga ang Pangulo,\u201d punto ni Lacson.", "Pinalagan din ni Lacson ang naging desisyon ni Dela Rosa at ng Internal Affairs Service (IAS) ng PNP na alisin ang restrictive custody kay Marcos at sa kanyang team para makakuha umano ng dokumento sa Leyte para sa kanilang depensa.", "\u201cDi ba nila naisip, lahat na testigo sa pagkapatay kay Espinosa sa Baybay, mga inmates, jail guard at posibleng mag-testify, baka mag-retract ng statement ang mga \u2018yan. Makaka-obstruct \u2018yan sa ginagawang investigation ng IAS at DOJ. Nagsasagawa ng investigation sa criminal aspect ang NBI at papunta sa DOJ. \u2018Di ko talaga matanggap,\u201d diin ni Lacson."], "category": "National", "title": ["BATO TATABLA NA KAY PDU30?"]},
{"content": ["Muling siniguro kahapon ni Philippine National Police (PNP) chief Director General Ronald \u2018Bato\u2019 dela Rosa na hindi tatawid sa Martial Law ang idineklarang Terror Alert 3 sa buong bansa pero kung sakaling iutos ni Pangulong Rodrigo Duterte ang Martial Law ay mayroon ding tinitiyak ang heneral.", "\u201cKung sabihin ni Pa\u00adngulong Duterte na Martial Law at iatang sa\u2019kin ang pagpapatupad, alam ko na gagawin ng maayos pero tinityak ko hindi mauuwi sa pang-aabuso sa karapatan pantao,\u201d paniniyak ni Dela Rosa.", "Pero hindi naman na idinetalye ni Dela Rosa ang plano nitong gawin kung sakaling iutos at ipinairal na ang Martial Law."], "category": "National", "title": ["Bato: Kung sakaling mag-Martial Law\u2026"]},
{"content": ["Ngayong araw isusumite ni Vice President Leni Robredo ang kanyang resignation letter bilang miyembro ng gabinete ni Pangulong Rodrigo Duterte.", "\u201cWe had hoped this day would not come,\u201d ani Robredo kahapon habang inaanunsyo na pormal na siyang kakalas bilang chairperson ng Housing and Urban Development Coordinating Council (HUDCC).", "\u201cI had been warned of a plot to steal the Vice Presidency. I have chosen to ignore this and focus on the job at hand. But the events of recent days indicate that this plot is now being set into motion,\u201d ani Robredo.", "Ayon kay Robredo, bagama\u2019t marami isyung hindi nila pinakakasunduan ni Duterte ay ipinakita nito ang kanyang suporta sa programa ng administrasyon.", "Kabilang na dito ang paglibing kay dating Pa\u00adngulong Ferdinand Marcos sa Libingan ng mga Bayani (LNMB) kung saan dumalo ito sa okasyon sa Banta\u00adyog ng mga Bayani noong Nobyembre 30, para sa pagpaparangal sa mga taong lumaban sa diktadurya noong panahon ng Martial Law.", "\u201cThen, we received a text message last Sa\u00adturday from Cabinet Se\u00adcretary Jun Evasco Jr., relaying the President\u2019s instruction through Bong Go for me \u2018to desist from attending all Cabinet meetings starting this Monday, December 5\u2019,\u201d ani Robredo.", "\u201cThis is the last straw, because it makes it impossible for me to perform my duties. Hence, I am tendering my resignation from the Cabinet on Monday, December 5, 2016. With this resignation, you can expect that I will continue to support the positive initiatives of this administration and oppose those that are ini\u00admical to the people\u2019s interest \u201c ayon pa sa Bise Presidente.", "Si Robredo ay sinampahan ng election protest ng anak ni Marcos na si dating Sen. Ferdinand \u2018Bongbong\u2019 Marcos Jr., na kanyang tinalo sa vice presidency noong nakaraang election.", "Kasabay ng paglili\u00adbing kay Marcos sa LNMB noong Nobyembre 18 ay kumalat ang text message na nagsasabing sa susunod na taon magkakaron na ng bagong bise presidente bagay na binalewala ni Robredo.", "\u201cHowever, as your duly elected Vice President, I will not allow the Vice Presidency to be stolen. I will not allow the will of the people to be thwarted. I will continue to serve the Filipino family and fulfill their dream for a better life,\u201d ayon pa kay Robredo."], "category": "National", "title": ["ROBREDO NAG-RESIGN!"]},
{"content": ["Pinangangambahang kumalat ang iba\u2019t ibang klase ng sakit sa mga residente ng limang barangay sa Sipocot sa Camarines Sur matapos na lusubin sila ng napakadaming langaw at bangaw dahil sa pagsulpot ng mga poultry at piggery sa nasabing bayan.", "Ayon kay Vince Casilihan, kilalang activist sa Bicol region, pinagpipiyestahan ng mga langaw at bangaw ang mga barangay ng Calagbangan North; Calagbangan South; Villazar; Bigaan at Bolo Norte dahil sa walang sistemang pagmamanukan at babuyan sa mga lugar.", "Dagdag pa ni Casilihan, ilang beses na umanong ipinarating ang problema kay Sipocot Mayor Rogenor A\u00adstor ng mga residente upang mabigyan ng solusyon dahil sa ilang buwan ng perwisyo ng mga insekto sa mga residente lalo na sa mga bata.", "\u201cMay namatay ng bata sa Barangay Bolo Norte dahil sa Diarrhea kanya-kanya na lang diskarte ang mga tao, \u2018yung iba kumakain ng nakakulambo para hindi langawin ang mga kinakain, kahit ang kapeng mainit nilalangaw d\u00adito,\u201d pahayag ni Casilihan.", "Kahapon ay nagbigay na ng paha\u00adyag si Mayor Astor dahil sa lumalalang problema ng mga langaw at nangakong hindi na mare-renew ang mga business permit ng mga piggery at poultry na hindi susunod sa mga sanitary permits."], "category": "National", "title": ["Bangaw attack sa CamSur"]},
{"content": ["Niyanig kahapon ng magnitude 4.2 na \u00adlindol ang bayan ng \u00adGeneral \u00adLuna sa Surigao Del Norte at ilang bahagi ng Visayas at Mindanao.", "Sa ulat ng Philippine\u00ad Institute\u2002of\u2002Volcano\u00adlogy\u2002and\u2002Seismology \u00ad(PHIVOLCS), naramdaman ang lindol bandang alas-3:42 ng umaga sa Silangan ng General Luna.", "Tinamaan\u2002din\u2002ng magnitude 3.8 na lindol ang Governor Generoso, Davao Oriental; magnitude 3.4 sa Carrascal, Surigao Del Sur; magnitude 2.2 sa San Francisco, Southern Leyte; magnitude 2.1 sa Santiago, Agusan Del Norte; Conner, Apayao at Dapa, Dinagat.", "Ayon sa Phivolcs, tectonic in origin ang sanhi ng mga paglindol. Wala namang nakataas na babala ng aftershocks."], "category": "National", "title": ["Magnitude 4.2 tumama sa Surigao"]},
{"content": ["Patay\u2002ang\u2002isang 61-anyos na lolo na \u2018bed ridden\u2019\u2002habang\u2002isang bumbero ang sugatan at 60 pamilya ang nawalan ng tahanan sa isang sunog na naganap kamakalawa ng umaga sa \u00adPara\u00f1aque City.", "Nakilala\u2002ang\u2002biktimang si Ruben Torres, nakatira sa No. 2480 Bayview Drive, Brgy. Tambo sanhi ng pagkasunog ng kanyang buong katawan. Sugatan naman si Mike Gabino, 33, isang fire vo\u00adlunteer\u2002ng\u2002Octagon, \u00adManila na nagtamo ng paso at sugat sa katawan.", "Sa\u2002imbestigasyon ni\u2002SFO1\u2002Cristobal\u2002M. Maynes,\u2002ng\u2002Para\u00f1aque City Bureau of Fire Protection, nag-umpisa ang sunog dakong alas-11:36 ng umaga sa \u00adikalawang palapag ng isang apartment\u2002na\u2002pag-aari\u2002ni \u00adKaren Cabutaje, na nasa No. 2480 Bayview Drive, Brgy. Tambo ng naturang lungsod.", "Sinasabing mabilis na kumalat ang apoy sa mga katabing bahay kung saan 29 bahay pa ang tinupok.", "Umabot sa Task Force Alpha ang sunog at dakong alas-3:15 ng hapon nang ideklarang fire out.", "Sa pagsisiyasat, sinasa\u00adbing sumingaw na tangke ng LPG hanggang sa su\u00admabog ang pinagmulan ng sunog."], "category": "National", "title": ["Bedridden patay sa sunog"]},
{"content": ["Nanghihina sa labis na panghihinayang ang isang binatilyo matapos umano siyang makuhaan ng mga alahas at gadget ng hinihinalang miyembro ng Dugo-Dugo Gang na sexy na babae sa Lungsod ng Caloocan kahapon ng umaga.", "Ayon sa biktimang itinago sa pangalang Negan, 15-anyos, ganap umanong alas-10:00 ng umaga nang tawagan siya ng isang babae sa kanyang cellphone na nagpakilala sa pangalang Lanie. Ayon dito ay naaksidente umano ang kanyang mga \u00admagulang sa kahabaan ng Edsa.", "Kailangan umano ng pera ng mga ito upang agad na maoperahan ang kanyang mga magulang. Nang sabihing wala umano siyang perang hawak ay pinayuhan pa umano siya nito na kunin na lamang ang mga alahas at gadgets sa kwarto ng mga magulang na agad naman niyang sinunod.", "Nakipagkita umano ang nasabing babae sa isang footbridge sa may Puregold Supermarket sa \u00adSamson Road, Monumento at doon umano nito ibinigay ang pinakuhang mga gamit sa kanya.", "Matapos iabot ang mga ito ay agad din umanong umalis ang seksing bebot at pinauwi na siya.", "Pagdating niya sa kanilang bahay ay doon \u00adniya nalamang hindi naman pala naaksidente ang \u00adkanyang mga magulang.", "Mabilis din namang nagtungo sa himpilan ng pulisya ang biktima at ini-report saka isinalarawan ang itsura ng suspek."], "category": "National", "title": ["Bagets nabihag ng seksing \u2018Dugo-Dugo Gang\u2019"]},
{"content": ["Dalawang tulak na ang isa ay sumuko na sa Oplan Tokhang ang napatay makaraang magtangkang arestuhin ng opera\u00adtiba ng Sta. Maria police ang kanilang target na ginagawang drug den ang kanilang tinitirhan sa isang drug operation sa Brgy. Caysio, Sta. Maria, Bulacan kahapon ng madaling-araw.", "Kinilala ni P/Supt. Raniel Valones, Sta. Maria police chief, ang mga napatay na sina Karl Ivan Pingol at kaibigang si Marvin Lestre Bantoto at kapwa residente ng Northville 5-A, Saint Marys Village, Brgy. Caysio, ng nasabing bayan na kapwa namatay sa pook ng engkuwentro bunga ng tama ng bala sa katawan.", "Ang\u2002magkaibigang biktima ay matagal nang sinusubaybayan ng awtoridad dahil sa pagbebenta ng shabu sa nasabing lugar at lumilitaw na mismong ang tinitirhan ng pangunahing target na si Pingol ay ginagawang drug den ang kanyang tinitirahan at dito bumabatak ang kanyang mga suki sa droga.", "Bandang alas-3:15 ng madaling-araw nang ipasailalim sa buy-bust ope\u00adration ang mga suspek."], "category": "National", "title": ["Kumasa sa drug buy-bust, todas"]},
{"content": ["Nalugi ng bilyong dolyar na kita sa kanyang net worth ang Facebook founder at CEO na si Mark Zuckerberg matapos ang US presidential election.", "Ayon sa Forbes magazine,\u2002bumaba ng nasa $3.7 bil\u00adyon ang net worth ni Zuc\u00adkerberg\u2002base sa 7 pors\u00adyento na pagbaba ng share price ng Facebook sa pagitan noong Nobyembre 8 hanggang Disyembre 2.", "Base pa sa American business magazine, kumita naman ang ilang mga American billio_naires kasunod ng pagkapanalo ni President-elect Donald Trump sa halalan.", "Kung\u2002pagbabasehan ang Forbes real time rankings of the World\u2019s Billionaires ay kabuuang $9.4 bilyon ang idinagdag sa net worth ng 14 na Americans na nasa lista\u00adhan ng 20 richest people\u2002sa buong mundo.", "Ngunit\u2002sa kabila nito ay si Zuckerberg pa rin ang ikalimang pinakamayaman sa mundo na may $49 bil\u00adyon na net worth.", "Nangunguna pa rin sa richest list ng Forbes ay ang Microsoft foun\u00adder na si Bill Gates na may $82.7 bilyon na sinundan ng Spanish business magnate Amancio Ortega, $72.5 bilyon habang ikatlo naman ang bilyonaryo na si Warren B\u00aduffett."], "category": "National", "title": ["Zuckerberg nalugi sa US polls"]},
{"content": ["ZAMBOANGA CITY \u2014 Isang multi-cab ang sumalpok sa pader sa Cagayan de Oro City sa Mindanao na ikinasugat ng mahigit sa dalawang dosenang pasahero nito.", "Sinabi kahapon ng pulisya na patungo sana sa outing sa isang beach ang mga pasahero nang mawalan ng kontrol ang tsuper at bumangga sa Barangay Indahag kama\u00adkalawa. Nawalan umano\u00ad ng preno ang sasakyan\u00ad dahilan kung bakit ito bumangga.", "Nasa pagamutan pa rin ang ilan sa mga biktima at apat sa kanila ang nasa kritikal na kalagayan dahil sa tinamong mga sugat at pinsala sa katawan.", "Kinilala ang mga itong sina Arturo Galendes,\u00ad Adriano Galendes, Sheryl\u00ad Canoy at Alfreda Galen\u00addes, na magdiriwang sana ng kaarawan kamakalawa nang maganap ang aksidente.", "Patuloy na iniimbestigahan ng pulisya ang naturang kaso. Inaalam pa rin ng mga imbestigador kung nakainom ang tsuper na kabilang sa suga\u00adtan."], "category": "National", "title": ["Multi-cab nawalan ng preno"]},
{"content": ["Sa pambihirang pagkakataon ay umuulan ng snow o yelo ang ilang lugar sa estado ng Hawaii.", "Ayon sa ulat ng BBC, nagbabala na ang US National Weather Service na magpapatuloy pa sa mga susunod na araw ang pag-ulan ng yelo sa nasabing estado.", "Sinasabing ang nasabing weather service ay dahil sa pag-iral ng low pressure at \u2018deep tropical moisture\u2019.", "Binanggit ng ilang weather experts na hindi normal na umuulan ng yelo sa Hawaii na isang tropical island. Nabatid na mayroon nang winter warning ang Hawaii kung saan hanggang tatlong talampakan na tipak ng yelo ang bumabagsak."], "category": "National", "title": ["Hawaii inulan ng yelo"]},
{"content": ["Nanawagan ang EcoWaste Coalition (EWC) sa Department of Health (DOH) na bansagang public enemy No. 1 ang paputok na \u2018Piccolo\u2019 upang lalong ma\u00adbigyan ng edukasyon at babala ang publiko hinggil sa panganib na dulot ng \u00adnaturang firecracker.", "Nagpahayag din ng suporta ang EWC sa Iwas-Paputok Campaign ng DOH at nangakong ikakampanya ang zero firecracker habang papalapit ang Kapaskuhan at Bagong Taon.", "Ayon kay Thony Dizon, convenor ng EWC, habang maaga pa ay mag-iikot na sila sa iba\u2019t ibang lugar upang paalalahanan ang publiko lalo na ang mga kabataan laban sa mapanganib na paputok.", "Tutulong din sa kampanya ng DOH at Philippine National Police (PNP) ang EWC para tiyaking walang mabibiling Piccolo sa lansangan.", "Taun-taon, pinakamaraming nabi\u00adbik\u00adtima ng firecracker related injuries ay sanhi ng piccolo, luses, watusi at iba pang pailaw."], "category": "National", "title": ["Public enemy No. 1 ang \u2018Piccolo\u2019"]},
{"content": ["Aabot sa mahigit sa 40-katao ang hinihinalaang nasawi sa naganap na malaking sunog sa isang rave party sa warehouse malapit sa San Francisco, California, USA.", "Sa ulat ng Agence France-Presse (AFP), patuloy na nagsasagawa ng search and recovery ang mga awtoridad sa posibleng madagdagan pa ang bilang ng mga nasawi sa nasabing sunog.", "Base sa inisyal na imbestigasyon, siyam na mga bangkay ang narekober ng mga firefighters na nasa ikalawang palapag ng gusali habang marami pa ang nawawala na karamihan ang mga nasa edad na 20-anyos hanggang 30-anyos.", "Ayon kay Oakland Fire Chief Teresa Deloach Reed karamihan sa mga nasawi sa sunog na nagsimula ganap na alas-11:30 ng gabi ay mula sa upper floor ng dalawang palapag na warehouse na kilalang Oakland Ghostship.", "Sa ngayon hindi pa mabatid kung saan nagsimula ang apoy sa isinagawang electronic dance music party na dinaluhan ng 50 hanggang 100 katao.", "Kasama rin sa mga biktima ay ilang dayuhan na bisita lamang sa nasabing party nang maganap ang sunog."], "category": "National", "title": ["40 patay sa California party"]},
{"content": ["Panibagong bilang ng mga overseas F\u00adilipino workers (OFWs) ang naka\u00adbalik na sa bansa mula sa Damman, Saudi Arabia.", "Ang 95 OFWs ang pinakahuling bilang na nakauwi sa bansa 20-araw bago ang Kapaskuhan kung saan kabilang ang mga ito sa libu-libong na-stranded at nawalan ng trabaho sa nasabing bansa.", "Sinasabing galing ang mga umuwing OFWs sa kumpanya ng Muhamad Almujat Group (MMG) na nalugi sa Saudi kung saan naantala ang kanilang mga sweldo at hindi nakuha ang mga benepisyo.", "Kabilang sa grupo ang ilang Pilipinong ilang taon nang natengga sa Damman matapos hindi ma-renew ang kanilang residential ID, dahilan para maghanap ang mga ito ng patagong pagkakakitaan sa Dammam.", "Sa pamamagitan ng gobyerno ng Pilipinas ay nakabalik na sa bansa ang mga nasabing OFWs."], "category": "National", "title": ["95 Pinoy workers balik-bansa"]},
{"content": ["Inihayag kahapon ng PNP na pumalo na sa mahigit 2,000 drug suspects ang napapatay at hindi naman bababa sa 38,000 ang naaresto ng pulisya sa mga anti-drugs operations mula Hulyo 1.", "Sa pinakabagong datos ng Project Double Barrel Alpha, nasa 2,028 drug suspects na ang napatay at nasa 38,999 ang naaresto sa 37,626 operations na isinagawa simula noong Hulyo 1.", "Sa ilalim ng Oplan Tokhang, nasa 834,487 drug personalities ang sumuko, 62,531 ang \u00adpushers at 771,956 \u00adnaman ang users.", "May 17 pulis naman ang napatay at 47 iba ang nasugatan sa mga isinagawang anti-drugs operations.", "Umaabot naman sa 4,473,805 mga bahay ang nabisita at kinatok sa ilalim ng Project Tokhang simula Hulyo 1."], "category": "National", "title": ["2 libo, naitalang patay sa drug ops mula July"]},
{"content": ["CABANATUAN CITY \u2014 \u201cLumabas kayo at linisin ang inyong mga pangalan!\u201d.", "Ito ang naging payo ni Para\u00f1aque counci\u00adlor at dating child actor V\u00adandolph Quizon sa may tinatayang 30 mga entertainment celebrities na napaulat na kasama sa talaan ng mga artistang gumagamit ng droga.", "Sa idinaos na halalan para sa mga opisyales ng Phil. Councilors League sa Gitnang Luzon sa Harvest Hotel, dito ay binigyang-diin ni Quizon, PCL national chairman on membership, na dapat lang drug-free ang mga iniidolong artista.", "Ayon kay Councilor Quizon, na half-brother ni actor Mark Fernandez na naaresto noong Oktubre dahil nahulihan ng marijuana, dapat linisin ng mga artistang nasa talaan ang kanilang mga pangalan.", "\u201cI say to those who are being linked to drugs, that you go to General Bato, confess and clear your names,\u201d ani Quizon na ang tinutukoy ay si Philippine National P\u00adolice (PNP) Chief, Director General Ronald dela Rosa."], "category": "National", "title": ["Narco celebs pinalalantad ni Vandolph"]},
{"content": ["Patay ang isang lalaki habang sugatan ang dalawa pang kasama nito makaraang ang sinasakyan ng mga itong kotse ay masalpok ng isang bus sa Maharlika Highway Diversion Road, Brgy. Domoit, Lucena City kamakalawa ng gabi.", "Kinilala ang namatay na si Regie S\u00aduguitan Agunoy, 35-anyos, na idineklarang dead on a\u00adrrival sa ospital.", "Base sa imbestigasyon ng Lucena PNP, bandang alas-10:30 ng gabi, magkasunod na tumatakbo ang Toyota VIOS (PUI 928) na sinasakyan ng mga biktima at isang bus ng Lucena Lines (UYD 274) na minamaneho ni Rogelio Fortes Alegria, ng biglang kumaliwa ang kotse patungo sa isang restaurant sa kabilang bahagi ng highway.", "Nasugatan din ang driver ng kotse na si R\u00adenie Larida Enteliso at isa pang pasahero na si N\u00adikki C\u00adonstantino Enteliso, 18-an\u00adyos."], "category": "National", "title": ["Bus vs kotse, 3 nadale"]},
{"content": ["Nagkukumahog nga\u00adyon ang Bureau of I\u00admmigration (BI) sa paghahanap sa 26 na tumakas na Chinese nationals na kabilang sa 57 pumuga mula sa detention facility sa Clark, Pampanga.", "Ayon kay Atty. Ma. Antonette Mangrobang, BI spokesperson, patuloy na hinahanap ng mga immigration officers ang mga tumakas na Chinese nationals na kasama sa nahuling mahigit sa 1,316 iligal na nagtatrabaho sa isang online gaming sa loob ng Club Fontana casino sa Clark, Pampanga.", "Sinabi pa ni Mangrobang na umaasa itong susuko ang mga tumakas na 26 Chinese nationals sa paniniwalang walang pupuntahan ang mga ito kung hindi sa loob lamang ng tahanan ng mga ito sa loob ng Clark Freeport.", "\u201cIt is better if they surrender, lest they forfeit their opportunity to air their side and present their defense while undergoing deportation proceedings before our bureau,\u201d sabi pa ni Mangrobang.", "Samantala, isang Chinese national na kabilang sa 57 tumakas ang sumuko sa BI kung saan itinanggi nitong nagbayad ito ng suhol para makatakas.", "Kinilala ito na si L\u00adiang Kun, 24-anyos, na sa pamamagitan ng interpreter nito ay nagsabing tumakas lamang sa holding facility sa Fontana convention center noong nakalipas na Nobyembre 30 para maligo at magpahinga sa tinutuluyan nitong villa.", "Nabatid na sa 57 Chinese nationals na nakatakas sa holding facility ay 31 pa lamang ang naibalik na sa kustodiya ng BI."], "category": "National", "title": ["Chinese jailbreak sa Clark"]},
{"content": ["Naabo ang tatlong bahay habang bahagyang nadilaan ng apoy ang isang pampublikong paaralan dahil sa isang sunog na naganap sanhi\u00ad ng umano\u2019y ikinabit na \u2018jumper\u2019 na iligal na koneksyon ng kur\u00adyente kahapon ng umaga sa Tondo, Maynila.", "Ayon sa Manila Fire Bureau (MFB), dakong alas-siyete ng umaga nang magsimula ang sunog sa bahay ni Marita Aberjio sa may Tindalo St., Tondo, Maynila. Nabatid na dakong alas-7:30 ng umaga nang ideklarang fire out ng MFB ang sunog na uma\u00adbot sa ikalawang alarma.", "Bahagyang nadilaan ng apoy ang isang gusali ng M. Hizon Elementary School kaya binugahan na rin ng tubig ng mga bumbero at hindi na kumalat ang apoy.", "Wala namang nasaktan o nasawi sa nabanggit na sunog.", "Inaalam pa ng MFB kung sino ang nagkabit ng iligal na koneksyon ng kuryente na naging sanhi ng sunog."], "category": "National", "title": ["3 bahay naabo sa jumper"]},
{"content": ["Umakyat na sa 13-katao ang nasasawi sa patuloy na pag-ulan at pagbaha sa bansang Vietnam.", "Sa ulat, inaasahang mas malalakas pa ang ulan sa central Vietnam sa mga susunod na araw.", " Nabatid na noong nakalipas na buwan dahil sa malakas na pag-ulan ay anim-katao ang nasawi sa probinsya ng Binh Dinh habang apat na iba pa ang nasawi sa Quang Ngai province samantalang mahigit ding 10,000 tahanan ang lumubog sa baha.", "Habang tatlong paslit naman na may edad 4-anyos hanggang 13-anyos ang tinangay at nalunod sa Quang Nam province.", "Noong buwan ng Oktubre, aabot sa 65 katao ang nasawi sa central Vietnam at nasa 200,000 bahay at kalsada ang nasira."], "category": "National", "title": ["Vietnam flood"]},
{"content": ["Kabado ang mga mambabatas na mas maraming inosenteng mamamayan na mabibitay kapag ibinalik na ang parusang kamatayan sa bansa dahil marami umanong pulis o law enforcers ang nagtatanim ng droga.", "Ginawa ni Siquijor Rep. Ramon Rocamora ang nasabing pahayag matapos makalusot na sa sub-committee level ang panukalang ibalik ang parusang kamatayan sa bansa lalo na sa mga kriminal na nasasangkot sa iligal na droga at iba pang karumal-dumal na krimen.", "\u201cFor one, 60% of all drug-related cases stem from fabricated testimony or evidence-planting. It would be a travesty of justice to execute people based on trumped-up charges,\u201d ani Rocamora na 24-taong naging prosecutor.", "Dahil dito, ang mga ordinaryong tao lamang umano ang delikadong mabitay at hindi ang mga mayayaman na may kakayahang magbayad ng magaga\u00adling na abogado upang makalusot sa kanilang kaso.", "Maliban dito, hindi pa umano handa ang criminal justice system sa bansa para sa ipatupad ang death penalty kaya tutol aniya ito na maibalik ang parusang kamatayan na inalis ni dating Pangulong Gloria Macapagal-Arroyo noong 2006.", "Sa panig naman ni Buhay partylist Rep. Lito Atienza, inilarawan nito na \u2018very sick patient\u2019 ang criminal justice system sa bansa dahil \u2018tumor\u2019 na umano ang katiwalian sa sektor na ito.", "\u201cOur criminal justice system is like a very sick patient that needs immediate surgical treatment. If we are to save the patient, we have to cut off the rampant tumor of corruption. A simple band-aid solution such as the death penalty won\u2019t work,\u201d ani Atienza.", "Mismong sa imbestigasyon umano ng Senado at Kamara napatunayan kung gaano kalala na ang sistema ng hustisya sa bansa dahil sa mga katiwalian, mula sa law enforcement hanggang sa \u2018correctional\u2019."], "category": "National", "title": ["Tanim-droga sumingaw!"]},
{"content": ["ZAMBOANGA CITY \u2014 Nais umanong mag-armas ng mga residente ng bayan ng Butig sa Lanao del Sur upang maipagtanggol ang kanilang lugar mula sa banta ng mga jihadist ng grupo ni Abdullah Maute.", "Ito ay matapos na matakasan ng halos 200 mga jihadist ang isang linggong opensiba ng mili\u00adtar at mabawi ang bayan mula sa naturang grupo na sumusuporta sa ISIS.", "Ngunit tutol naman dito ang alkalde ng bayan na si Dimnatang Pansar at ang nais nito ay perma\u00adnenteng kampo ng militar sa lugar upang mabigyan ng proteksyon ang mga residente.", " Isa naman si Pundi Ander, ang barangay chairman ng Poblacion, sa pabor na pag-aarmas sa mga residente dahil ito lamang ang paraan upang ma-protektahan nila ang sarili at lugar laban sa masasamang loob.", "Nangangamba naman ang mga awtoridad na kung mag-aarmas ang mga residente ay baka magkaroon ng labanan sa pagitan ng magkakaaway na pamilya at angkan.", "Posibleng dagdagan ng militar ang mga \u00admilitiaman sa bayan na siyang tutulong sa mga awtoridad na magbantay sa Butig.", "Ilang beses ng umatake sa mga sundalo ang grupo ni Maute, ngunit bigo pa rin ang militar na pigilan ito."], "category": "National", "title": ["Maute kakasahan ng mga Muslim"]},
{"content": ["Bigo ang Kamara na makakuha ng sagot kay Sen. Leila de Lima sa show cause order na ibinigay ng mga ito sa Senado na nag-aatas sa Senadora na sumagot sa loob ng 72-oras.", "Sa isang panayam kahapon, kinumpirma ni House justice committee chairman Reynaldo Umali na hanggang kahapon ay walang natatanggap na sagot kay De Lima kahit natapos na ang 72-oras noong Biyernes.", "\u201cHindi pa po (hindi pa sumagot).. Sa kanyang mga pahayag ay wala naman yata siyang plano kaya we are not even expecting that kasi she has defied all of our invitations and all our mga paghihikayat sa kanya. And she remained de\u00adfiant up to the very end,\u201d ani Umali.", "Dahil dito, nakatakdang magpulong anumang araw ngayon ang mga lider ng Kamara para sa susunod na hakbang na gagawin ng mga ito laban kay De Lima dahil sa patuloy na pagbabalewala nito sa Kamara.", "Tatlong aksyon ang gagawin ng Kamara laban kay De Lima na kinabibilangan ng paghahain ng reklamo sa Senate Ethics committee, pagsasampa ng disbarment sa Korte Suprema at kasong contempt sa Regional Trial Court (RTC) sa Quezon City na siyang may sakop sa Batasan Pambansa."], "category": "National", "title": ["Next move vs De Lima, pag-uusapan pa \u2014 Kamara"]},
{"content": ["Hindi muna magi\u00adging kampante ang isang mambabatas sa umano\u2019y maayos na relasyon nina Pangulong Rodrigo Duterte at United States (US) President-elect Donald Trump lalo na\u2019t pabagu-bago ang una sa kanyang posisyon sa Amerika.", "Sa panayam kay Magdalo party-list Rep. Gary Alejano, masaya umano ito na tila nagkakasundo sina Duterte at Trump matapos silang mag-usap sa pamamagitan ng telepono kamakalawa.", "\u201cMagandang development \u2018yan ngayon para sa relasyon natin sa US,\u201d pahayag ni Alejano dahil nagkasundo umano ang dalawang lider na magtulungan ang mga ito.", "Gayunpaman, sinabi ni Alejano na wala pang dapat ipagsaya nang husto dahil maaaring magbago ang ihip ng hangin lalo na\u2019t hindi mapakali umano si Duterte sa kanyang posisyon sa Amerika.", "Bukod sa pagtutulu\u00adngan, tila suportado rin umano ni Trump ang kampanya ni Duterte laban sa iligal na droga dahil nagpalitan pa ang mga ito ng imbitasyon para bumisita sa kani-kanilang bansa.", "\u201cPero tingnan natin ang susunod pang mga aksyon ng dalawang Pa\u00adngulo lalo na si Presidente dahil pabago-bago ito ng salitang patungkol sa United States (US),\u201d ayon pa kay Alejano.", "Magugunita na pagka-upung pagka-upo ni Duterte sa Palasyo ng Malaca\u00f1ang noong Hulyo ay agad nitong pinag-initan ang US matapos na punahin ang kanyang kampanya laban sa iligal na droga."], "category": "National", "title": ["Relasyong Duterte, Trump babantayan"]},
{"content": ["Nationwide \u00admanhunt ang inilunsad ng \u00adPhilippine National \u00adPolice (PNP) laban sa negosyanteng si Jack Lam \u00adkaugnay sa isyu ng online \u00adgaming sa Fontana, Clark, \u00adPampanga.", "Ayon kay PNP chief, Director General Ronald Dela Rosa, inilabas nito ang nationwide manhunt laban kay Lam base sa kautusan ni Pangulong Rodrigo Duterte na maaresto ang negosyante dahil sa bribery at \u00adeconomic sabotage.", "Nagpalabas na rin si Dela Rosa ng kautusan sa lahat ng PNP units sa \u00adbuong bansa para \u00adarestuhin si Lam, iyan ay maliban pa sa pakikipag-ugnayan sa Bureau of Immigration hinggil sa direktiba ng pangulo.", "Nanawagan ang hene\u00adral sa taumbayan na agad ipagbigay-alam sa pulisya ang anumang impormasyon na magiging resulta sa pag-aresto kay Lam.", "Mistula namang na\u00adngangapa sa dilim ang isang opisyal ng Malaca\u00f1ang sa naging utos umano ng Pangulo kahit walang arrest warrant.", "\u201cHindi ko masasagot \u2018yung tanong\u2026 kasi wala naman ako doon noong sa scenario na iyon,\u201d paliwanag ni Presidential Communications Office (PCO) Secretary Martin Andanar.", "\u201cAnything that has got to do with Mr. Lam, I defer to the Department of Justice. Pwede ninyo pong tawagan si Secretary Aguirre para po mas klaro ang sagot.\u201d paliwanag ni Andanar.", "Iginiit naman ni Justice Sec. Vitaliano Aguirre II na hindi mapipigilan ng kampo ng online gaming tycoon na si Lam ang pag-aresto kahit wala pang isinasampang kaso laban sa kanya.", " Ang pahayag ay ginawa ni Aguirre matapos idepensa ang kautusan ni \u00adPangulong Rodrigo Duterte na arestuhin si Lam, matapos maaresto\u00ad ang nasa 1,316 mga undocu\u00admented Chinese workers sa kaniyang \u00adcasino.", "Gusto ni Pangulong Duterte na maaresto si Lam dahil sa bribery at economic sabotage.", "\u201cThere is such a thing as warrantless arrest for continuing offense,\u201d ayon kay Aguirre."], "category": "National", "title": ["NATIONWIDE MANHUNT NG PNP KAY JACK LAM"]},
{"content": ["Pinitik\u2002ng\u2002Simba\u00adhang Katolika ang plano\u2002ng\u2002Department\u2002of Health (DOH) na magpa\u00admahagi sa susunod ng mga \u2018condoms\u2019 sa mga estudyante\u2002bilang\u2002bahagi ng kanilang pi\u00adnaigting na kampanya laban sa \u00adAcquired Immune Deficiency\u2002Syndrome/\u00adHuman Immunodeficiency Virus (AIDS/HIV).", "Ayon\u2002kay\u2002Father J\u00aderome Secillano, execu\u00adtive secretary ng CBCP-Episcopal Commission on Public Affairs (ECPA), hindi mga condom kundi kaalaman ang dapat na ipagkaloob ng pamahalaan sa mga estudyante.", "Hindi komporme ang Simbahan sa pagpapala\u00adkas ng \u2018safe sex\u2019 drive ang susi sa pagsugpo sa luma\u00adlaganap na mga kaso ng AIDS/HIV sa bansa.", "Giit ni Secillano, ang naturang kampanya ng pamahalaan na mamigay ng condom ay pag-aaksaya lamang ng salapi ng mga mamamayan.", "\u201cDistributing\u2002condoms will only condone sexual activity among students,\u201d ayon kay Secillano, na siya ring pa\u00adrish priest ng Nuestra Se\u00f1ora del Perpetuo Socorro Parish, sa Sampaloc, Manila.", "Matatandaang\u2002\u00adplano ng DOH na mamigay ng condom sa mga public high schools bilang tugon sa problema nang dumaraming kabataan na biktima ng AIDS/HIV.", "Inamin\u2002naman\u2002ni \u00adSecillano na kinakaila\u00adngang solusyunan ang problema pero hinikayat ang pamahalaan na gumamit ng \u2018cultural at values-\u00adbased approach\u2019 para sa AIDS/HIV prevention."], "category": "National", "title": ["CONDOM GIVEAWAY  BINAKBAKAN NG SIMBAHAN"]},
{"content": ["Tutulungan umano ng lokal na pamahalaan ng Maynila ang libu-libong informal settlers sa mga\u00a0lugar na itinutu\u00adring na \u2018danger zone\u2019 na mabigyan ng maayos na pabahay.", "Nabatid kay Manila Mayor Joseph Estrada na nakipagpulong na si Estrada kay National Housing Authority (NHA)\u00a0General Manager Marcelino Escalada upang talakayin ang kanilang gagawing aksyon upang mabigyan ng ayuda ang mga ISFs na naninirahan sa mga riles ng tren, ilog, mga creek, at tambakan ng basura.", "\u201cPinangako ng NHA na bibigyan ng housing assistance ang mga informal settlers, lalo na \u2018yung mga naninirahan sa mga tinatawag na danger zones,\u201d ayon kay Estrada.", "Dagdag pa ng alkalde, ang Maynila ang kapital ng bansa pero ito\u00a0ang pinakamaraming informal settlers.", "\u201cMga alagang aso nga \u2018pag umaaraw at umuulan, sinisilong. Tao pa kaya,\u201d dagdag pa ni Estrada.", "Tiniyak naman ni Estrada na mahigpit na pinatutupad ng kanyang administrasyon ang \u201cNo relocation, No demolition\u201d polisiya ni Pangulong Rodrigo Duterte kaugnay sa mga informal settlers."], "category": "National", "title": ["Mga Manile\u00f1o sa danger zone,  bibigyan ng pabahay"]},
{"content": ["Isang klasikong marching protest ang isasagawa ng mga anti-Marcos sa Diyembre 10 kasabay ng pagdririwang ng International Human Rights Day.", "Ayon sa grupong Campaign Against the Return of the Marcoses to Malaca\u00f1ang (CARMMA), hindi bababa sa 10,000 raliyista ang sasama sa \u2018Mendiola March\u2019 na gagawing kakaibang kilos protesta dahil magkakaroon ng parade of float.", "Katulad ng taunang parada ng Metro Manila Film Festival (MMFF), ipaparada rin ng CARMMA sa pakikiisa ng iba pang militanteng grupo ang mga effigy at float na nagpapakita ng malagim na dinanas ng mga Filipino noong panahon ng Martial Law.", "Isasabuhay din sa pamamagitan ng mga float ang pagdarahop at hinagpis ng mga political prisoners na hanggang ngayon ay pinagkakaitan ng kalayaan sa ilalim ng Duterte administration.", "Sisingilin din ng mga biktima ng torture at paglabag sa karapatang pantao ang tila pagbubulag-bulagan ng Duterte administration sa kanilang mga hinaing at dalamhati."], "category": "National", "title": ["10K magmamartsa sa Mendiola"]},
{"content": ["Kasabay ng pagsisimula kahapon ng 7-araw na hunger strike ng mga political prisoners at kanilang mga tagasuporta, nagbigay ng ultimatum kahapon ang Communist Party of the Philippines (CPP) sa gobyernong Duterte na wawakasan nila ang unilateral ceasefire at muli silang kakapit sa baril para sa armadong pakikibaka kung hindi nito palalayain ang 432 bilanggong pulitikal.", "Binibigyan ng grupo si Pangulong Rodrigo Duterte hanggang sa Enero ng papasok na taon para tuparin ang pangakong pagpapalaya sa mga political prisoners.", "Una nang tinanggihan ng grupo ang alok ng pamahalaan na magpalaya muna ng 50 bilanggo bago matapos ang 2016."], "category": "National", "title": ["CPP nagbantang kakapit ulit sa baril"]},
{"content": ["\u201cThey are feeding me to the lions kapag pipilitin nila akong sagutin \u2018yan, I don\u2019t think they will do that.\u201d", "Ayon ito kay Sen. Leila de Lima kapag pipilitin umano siya ng kanyang mga kasamang senador na sagutin ang isinilbi sa kanyang show cause order (SCO) ng Kamara.", "Kamakalawa ay nagtapos na ang 72-oras na ibinigay sa kanya ng Kamara upang sagutin ang naturang show cause order na isinilbi sa kanya ng kapulungan.", "Bunga ito ng ginawa niyang pagpayo sa kanyang dating driver bodyguard at lover na si Ronnie Dayan na huwag humarap sa pagdinig ng Kamara ukol sa illegal drug trade sa loob ng New Bilibid Prison (NBP).", "Pinanindigan ng senadora na hindi niya kila\u00adlanin ang show cause order dahil unang-una hindi naman niya kinikilala ang naturang ginawang proceedings ng kapulungan na ang tanging\u00a0layunin ay para\u00a0siraan at pahiyain siya.", "Pero sa kabila ng mga pangamba, mataas pa rin ang pag-asa ni De Lima na darating din ang araw na mananaig ang katotohanan.", "\u201cI\u2019m gonna wait for the right atmosphere for truth telling, nandiyan ang Diyos hindi natutulog,\u201d anang senadora."], "category": "National", "title": ["Ipapakain n\u2019yo ako sa mga leon \u2014 De Lima"]},
{"content": ["Pahahabain ang biyahe ng Light Rail Transit Line 1 (LRT-1) ngayong Holiday season bilang tugon sa rush hour lalo na habang papalapit ang Kapaskuhan.", "Ayon sa Light Rail Manila Corp. (LRMP), simula kahapon, ang operating hours ng mga tren ay extended ng hanggang alas-11:00 ng gabi araw-araw hanggang sa Disyembre 24.", "Ang nasabing extension ay isang oras na dagdag sa weekday operations at isa\u2019t kalahating oras tuwing weekends.", "Magkakaroon din ng mas maraming northbound trains mula sa Baclaran bawat 10 minuto pagkalipas ng alas-9:30 ng gabi at 15 minuto naman pagkalipas ng alas-10:00 ng gabi tuwing weekdays habang ang huling biyahe naman mula sa Baclaran ay aalis ng alas-11:00 ng gabi.", "Ang biyahe naman mula sa Roosevelt tuwing weekdays ay madagdagan ng mga southbound trips.", "Pag-aaralan pa umano ng LRMP kung kaila\u00adngan pang pahabain ang extended na operasyon. Oras na kailangan pa umanong habaan ang biyahe, pwede itong gawing alas-12:00 ng hatinggabi ang last trip ng mga tren."], "category": "National", "title": ["LRT hanggang alas-onse na ng gabi"]},
{"content": ["Ipaprayoridad ng lokal na pamahalaan ng Quezon City ang \u2018wish list\u2019 o hi\u00adling na proyekto ng mga Persons With Disabilities (PWDs) at mga Senior Citizens.", "Sa isinagawang public consultation ng Konseho ng QC, inisa-isa ng grupo ng mga PWDs at seniors ang mga pagawaing bayan at priority projects na dapat ay pagtuunan ng administrasyon ni Mayor Herbert Bautista.", "Nanguna sa wish list ng mga ito ang mas maa\u00adyos na kalsada, serbisyong pang-edukasyon, social services at pagpapabuti sa proyektong para sa mga may kapansanan at nakatatanda.", "Ginawa ng city council at ng Office of City Assessor ang konsultasyon sa mga bara-barangay upang maging batayan kung papaano gagamitin ang pondong malilikom sa pagtaas ng fair market value (FMV) ng mga lupa at ari-arian."], "category": "National", "title": ["Wish list ng seniors, PWDs prayoridad ng QC"]},
{"content": ["Insulto at pag-atake sa \u2018professionalism\u2019 ng buong organisasyon ng Philippine National Police (PNP) ang ginawang pagpapadrino mismo ni Pa\u00adngulong Rodrigo Duterte kay Supt. Marvin Marcos, director ng Criminal Investigation and Detection Group (CIDG) Region 8.", "Malinaw umano na sumusunod sa proseso ang pamunuan ng PNP nang baklasin sa puwesto si Marcos matapos na direktang isangkot sa pagpatay kay Albuera, Leyte Mayor Rolando Espinosa habang nasa kulungan at pati na sa seryosong alegasyon na sawsaw rin ito sa illegal drug trade sa Eastern Visayas.", "Pero ang ginawa ni Pangulong Duterte ay malinaw na paghamak din sa sarili nitong slogan na \u201cchange is coming,\u201d ayon kay Magdalo partylist Rep. Gary Alejano na ang tinutukoy ay ang utos mismo ng Pangulo na i-reinstate ito.", "\u201cGiving in to the request from a kumpare in spite the ongoing investigation on the controversial issue of Supt. Marcos et al in the killing of Mayor Espinosa is an assault to professionalism of PNP and government officials,\u201d punto ni Alejano.", "Naniniwala rin si Alejano na may implikasyon ang ginawang pagtawag ni Pangulong Duterte kay PNP Chief Ronald dela Rosa sa mismong kaso ni Marcos at lalo lamang nitong pinagtibay ang hinalang may \u201cbasbas sa itaas\u201d ang ginawang raid sa Leyte sub-provincial jail sa Baybay City kung saan napatay si Espinosa at isa pang bilanggo.", "\u201cThis explains the display of confidence by Marcos et al in the Senate hearing,\u201d dagdag pa ni Alejano.", "Samantala, sinabi naman ni Ako Bicol party\u00adlist Rep. Rodel Batocabe na isa sa implikasyon ng ginawang pag-arbor ni Pangulong Duterte sa \u2018reinstatement\u2019 ni Marcos ay pagkakaroon ng duda ng taumbayan na talagang kinukunsinti ni Pangulong Duterte ang garapalang pagpatay sa mga taong may kinalaman sa droga.", "\u201cAlam ng taumbayan na ang grupo ni Marcos ang namuno sa raid sa kulungan at kaduda-dudang pagpatay kay Mayor Espinosa, nirerespeto natin ang desisyon ng Pangulo dahil may alam siguro s\u2019ya na hindi natin alam kaya ipinabalik niya si Supt. Marcos sa CIDG pero kailangan ipaliwanag n\u2019ya itong mabuti at makumbinsi ang taumbayan,\u201d pagtatapos pa ni Batocabe.", "Walang lumutang na \u2018kumpare\u2019 taliwas sa u\u00adnang pahayag ni PNP chief Director General Dela Rosa na siyang tumawag sa kanya para ipa-reinstate ang sinibak na si Supt. Marcos bilang hepe ng CIDG Region 8.", "Sa halip at sa pagkasorpresa ng lahat ay mismong ang Pangulo ang umako sa naturang utos.", " Sinabi ng Pangulo sa ambush interview ng CNN na nagpukol ng tanong na, \u201cDid you order the reinstatement of Marcos?\u201d, \u201cGanito \u2018yan, si Bong (Go) inorderan ko, call. By the time pinasa niya, ang sumagot si Dela Rosa. Sabi ko, do not remove the guy because kasali \u2018yan sa\u2026 I am doing an investigative job,\u201d paliwanag ng Pangulo.", "Tapos na aniya ang imbestigasyon at napatunayang malinis si Chief Supt. Asher Dolina sa ibinibintang na pagkakasangkot sa operasyon ng ilegal na droga.", "\u201c\u2026si Dolina was cleared. Marcos, positive. Kasi I was keeping track of his (Marcos) movements. Alisin mo ako doon, mawala bigla ang\u2026 Mawala lahat. Hindi ko masundan,\u201d paliwanag ng Pangulo kung bakit niya ibinalik sa puwesto ang akusadong opisyal.", "Pero bago ito, ma\u00adtindi na ang pressure kay Dela Rosa na pangalanan kung sino itong kumpare na taga-Malaca\u00f1ang na tumawag sa kanya para arborin si Supt. Marcos.", "Ito\u2019y makaraang ibunyag ni Sen. Leila de Lima na si Special Assistant to the President Bong Go ang tumawag sa hepe ng PNP, bagay na mariing itinatanggi ni Dela Rosa.", "Dahil sa pagpapabulaan ng heneral na si Go ang tumawag sa kanya ay lalong tumindi ang hamon kay Dela Rosa na pangalanan na ang \u2018kumpare\u2019."], "category": "National", "title": ["PNP ININSULTO NI PDU30!"]},
{"content": ["Hindi malayong isakay sa \u2018maskara\u2019 ng terror threat ang gagawing crackdown o pagapang na pagtugis at paglipol sa mga aktibista at lantarang kumukontra sa ilang polisiya, posisyon at pala\u00adkad ng adminitrasyong Duterte.", "Ito ang ibinabala kahapon ng militanteng grupong Anakbayan habang ikinukumpara ang magkahawig na magkahawig umanong estilo, paglikha ng senaryo o sitwasyon at pagkokondisyon sa isip ng publiko noon ni yumaong Pangulong Ferdinand Marcos at ngayon ni Pa\u00adngulong Rodrigo Duterte.", "Ganitung-ganito rin umano ang mga hakbang na ginawa noon ni Marcos bago nagdeklara ng Martial Law noong dekada \u201970 kung saan pinagdadampot ang lahat ng binansagang komunista na ang tanging ipinaglalaban sa kalye ay ang sinisikil na demokrasya.", "Partikular na pina\u00adningkitan ng mata ng mga militanteng grupo ang mga pagkakasunud-sunod ng pangyayari: 1) Natagpuan umanong bomba malapit sa US Embassy na labis ding pinagdududahan na maaaring \u2018moro-moro\u2019 ng gobyerno; 2) Malaking anti-Marcos rally sa EDSA na kumukondena rin kay Duterte dahil sa \u201c[perceived] pagsisilbi nito sa interes ng mga Marcos\u201d; at 3) Pagsasailalim sa buong bansa sa Terror Alert Level 3 na inanunsyo ng Philippine National Police (PNP).", "\u201cWe warn Duterte against using the threat of terrorism to repress political dissenters. We urge public vigilance especially since this terror warning comes suspiciously at a time of mounting protests against the Duterte-Marcos alliance,\u201d ani Vencer Crisostomo, national chairperson ng Anakbayan.", "Ayon pa kay Crisostomo, kung pagtatagpi-tagpiin ang mga naging galawan ni Duterte ay hindi imposibleng gulantangin ang bansa ng biglaang deklarasyon ng Batas Militar.", "Una aniya ang pagkunsinti sa panakaw na libing ni Marcos sa Li\u00adbi\u00adngan ng mga Bayani (LNMB); ang intensyon na pagbuhay sa kontro\u00adbersyal na Bataan Nuclear Power Plant (BNPP) na legacy ni Marcos; ang paglala ng extrajudicial killings; ang pahaging na pagsuspinde sa writ of habeas corpus; ang planong muling pagbuhay sa Philippine Constabulary (PC) na nanguna sa pagpaslang sa mga aktibista at militarisasyon noong Martial Law; at ang banta ni Duterte na papatayin ang mga human rights defender.", "\u201cHindi na ito normal na mga pangyayari. Kami sa hanay na kabataan ay nangangamba na muling mabuhay ang kamandag ng diktador sa katauhan ni Duterte.", "Gayunpaman, hindi umaatras sa laban ng bayan ang mga kabataan. Kami ay maninindigan para sa kasarinlan at demokrasaya sa bansang ito,\u201d giit ng Anakbayan."], "category": "National", "title": ["Amoy crackdown sa mga aktibista"]},
{"content": ["Tatlong anak ni former Tour champion Rolando Pagnanawon ang sasabak sa dalawang natitirang qualifying races sa Bacolod City, Negros Occidental upang makakuha ng slots sa gaganaping LBC Ronda Pilipinas 2017 edition sa sususnod na taon.", "Sina Jaybop, Jhundie at Jetley na ang kanilang ama ay nagkampeon sa Marlboro Tour noong 1986 ay nakatanaw na makasama sa 30-man qualifier para sa main race ng LBC Ronda Pilipinas sa Pebrero 4 hanggang Marso 4, 2017.", "Pagbabalik padyak na rin ito ng pinakamatanda sa magkakapatid na si 27-year-old Jaybop na iwawagayway ang Team Pagay Construction matapos hindi makasali nakaraang taon.", "\u201cI will do my best to make it to Ronda this year because I\u2019m still dreaming of doing what my father has done, which is win a race,\u201d wika ni Pagnawon.", "Nasikwat ni Pagnanawon ang unang dalawang stages sa Visayas qualifier nakaraang taon matapos talunin sina former Ronda winner Irish Valenzuela at Balir Ravina pero nagkaroon ito ng mechanical problems sa final stage kaya hindi nakakuha ng spot sa main race.", "Mag-uumpisa ang 117-kilometer race sa harapan ng Bacolod City Hall at babaybayin ang bulubundukin ng Don Salvador Benedicto at San Carlos at saka babalik din sa Don Salvador Benedeicto para sa finish line ng karera."], "category": "National", "title": ["Tour legend kids sasabak  sa LBC Ronda qualifying"]},
{"content": ["Aabot na sa 32-katao ang nasawi matapos ang nangyaring pagsabog sa isang minahan sa bansang China.", "Sa ulat ng Xinhua News Agency, ito na ang ikalawang coal mine explosion sa loob lamang ng isang linggo.", "Ayon sa inisyal na imbestigasyon, nangyari ang gas explosion sa isang minahan sa Chifeng city sa Inner Mongolia region na pag-aari ng Baoma M\u00adining Co. Ltd.", "Sa 181 minero na nagtatrabaho sa ilalim ng lupa ay 149 lamang ang nagawang makaligtas at nakatakas sa tiyak na kapahamakan habang ang iba pa ay nasawi."], "category": "National", "title": ["32 minero nasawi sa pagsabog"]},
{"content": ["Patuloy ang search and rescue ng awtoridad sa nawawalang twin-engine Indonesian police plane na patungo sa isla ng Batam sa Timog bahagi ng Singapore.", "Ayon sa ulat, nawawala pa rin at hindi matagpuan ang bumagsak na eroplano.", "Sinasabing lumipad ang naturang eroplano sakay ng 15-katao sa Pangkal Pinang bandang at hinihinalang bumagsak sa pagitan ng isla ng Mensanak at Sebangka o Gentar.", "Ayon naman sa Search and Rescue Agency (BASARNAS) ng Indonesia, narekober ang ilang upuan, mga bagahe at dokumento na posibleng pag-aari ng mga pasahero ng naturang aircraft.", "Dagdag pa ni BASARNAS chief Bambang Soelistyo, patuloy ang isinasagawang search operation ng apat na police vessels at navy vessels sa 200-square nautical mile na lugar."], "category": "National", "title": ["Indonesian plane bumagsak"]},
{"content": ["\u201c\u2018Di ka marunong makuntento ha.\u201d", "Ito umano ang sinabi ng suspek na nakilala lamang sa pangalang Natoy, 45, may taas na 5\u20199 at malaki ang panga\u00adngatawan habang kinakaladkad, sinasabunutan at sinasaktan bago natagpuang walang buhay ang biktimang si Wheng Miranda, 33, residente ng Quezon City sa Plaza Lawton, Ermita, Maynila kamakalawa.", "Sa imbestigasyon ni PO3 Aldeen Legaspi, ng Manila Police District-homicide section, dakong alas-7:30 ng gabi nang maganap ang krimen sa tabi ng Manila City Hall Engineering Office sa Plaza Lawton, Arroceros St., Ermita.", "Sa impormasyong nakuha kay Lenny, \u2018di tunay na pangalan, bago ang krimen ay nakita pa niya ang biktima na nakikipagtalo sa suspek.", "Maya-maya ay sinuntok umano ng suspek ang biktima sa mukha sanhi upang mabuwal ito.", "Narinig pa umano niya na nagsalita ang biktima ng \u201cTang\u2026na mo, Natoy! Bakit mo ko ginaganito!\u201d at dito na siya sinabihan ng suspek na hindi marunong makuntento saka kinaladkad ang biktima patungo sa pagitan ng dalawang nakaparadang sasakyan kung saan natagpuan ang bangkay nito.", "Sa pagsusuri, nasawi ang biktima dahil sa palo ng matigas na bagay sa kanyang ulo.", "Hinala ng mga \u00adawtoridad na selos o love triangle ang posibleng motibo ng \u00adpagpatay pero patuloy pa rin umano nilang iniimbes\u00adtigahan ang krimen."], "category": "National", "title": ["GF tinodas dahil 2-timer"]},
{"content": ["Isa pang notorious pusher ng shabu at mari\u00adjuana ang napatay habang nakatakas ang kanyang kasamahan\u2002makaraang maghinalang pulis ang kanyang\u2002\u00adbinebentahan ng droga sa \u00adisinagawang buy-bust\u2002operation\u2002ng City Anti-Illegal Drugs (CAID) ng Malolos City Police sa Brgy. Caingin, Malolos\u2002City,\u2002Bulacan kamakalawa.", "Kinilala\u2002ni\u2002P/Supt. Heryl Bruno, OIC ng Malolos City Police Station ang suspek na si Jose Alberto \u00adGesmundo y Marquez, 40, ng Brgy. Caingin\u2002ng\u2002nasabing lungsod na namatay sa pook ng engkuwentro bunga ng tama ng bala sa katawan habang nakatakas ang kanyang kasamahan na lulan ng traysikel.", "Nabatid na bandang alas-12:15 ng madaling-araw nang maganap ang insidente\u2002nang\u2002ipasa\u00adilalim sa drug operation ng\u2002PNP-CAID\u2002operatives ang kanilang target na si Germundo ngunit nahalata ng suspek na \u00adpulis ang kanyang katransaksyon kaya bumunot ito ng baril."], "category": "National", "title": ["Tulak ng damo, shabu bumulagta"]},
{"content": ["May 171 mambabatas sa 300 solons sa South Korea ang nagkaisa para sampahan ng kasong impeachment si President Park Geun-Hye, kasunod ng pagputok ng eskandalo laban sa kanya.", "Nabatid na mayorya ng mambabatas ay kasapi ng joint opposition commands pero kinakailangan pa nila na makakuha ng 30 mambabatas para makamit ang 2/3 majority kailangan para ma-impeach ang isang Presidente.", "\u201cIf the impeachment motion fails to get passed because of the lack of cooperation from the ruling party, it must take responsibility for all consequences\u201d, ayon kay main opposition Democratic Party\u2019s floor leader Woo Sang-Ho.", "Una nang inakusahan si Park ng korupsyon matapos umano nitong tulungan ang isang matalik na kaibigan para makakuha ng pera sa mga negosyante para sa kanyang sariling foundation at pakikialam din umano ng nasabing kaibigan sa mga government affairs.", "Tinawag din si Choi Soon-Sil na siyang pinag-ugatan ng eskandalo kay Park na \u2018Korea\u2019s female Rasputin\u2019.", "Sinabi rin ni Park noong nakalipas na linggo na nakahanda siyang bumaba sa puwesto sa harap ng mass protest sa mga kalsada sa Seoul."], "category": "National", "title": ["Impeachment vs SoKor president isinampa na"]},
{"content": ["Bagama\u2019t idineklara na ng mga military na tuluyan nang nabawi ang kinubkob na lugar sa Butig ng mga armadong Maute group ay mananatili pa rin sa mga evacuation centers ang mga residenteng naapektuhan ng gulo sa Lanao del Sur.", "Ayon kay Autonomous Region in Muslim Mindanao Vice Governor Al Rashid Lucman, kaila\u00adngan umanong hintayin ng mga residente ang clearance mula sa Armed Forces of the Philippine (AFP) bago makabalik ang mga ito sa kanilang mga tirahan.", "Ito\u2019y para umano matiyak na ligtas na sa panganib ang mga residenteng mula naman sa mga lugar na sinakop ng nasabing terror group na posibleng may mga nakatanim pa umanong mga pampasabog.", "Tiniyak na rin ng pamahalaan ng Lanao del Sur na namamahagi na sila ng mga tulong sa may 2,540 na pamilya sa mga evacuation centers sa Butig at maging sa bayan ng Lumbayanague.", "Dahil sa nangyaring matinding kaguluhan sa pagitan ng militar at ng Maute terror group sinabi pa ng opisyal, na nagdulot din ng trauma ang nangyaring engkuwentro sa mga bata. ()"], "category": "National", "title": ["Evacuees \u2018di pa pinauuwi"]},
{"content": ["Nasawi ang isang vendor matapos bayaran ng \u2018bala\u2019 ng isang lalaking may pagkakautang sa kanya, kamakalawa ng umaga sa Tondo, Maynila.", "Namatay dahil sa tama ng bala sa dibdib ang biktimang si Bernard \u2018Bonnie\u2019 Franco, 36, taga-234 C. P. Garcia St. Tondo, Maynila.", "Habang tumakas naman ang suspek na nakilala\u00ad sa alyas na \u2018Mac-mac\u2019 nang makitang \u00adbumulagta ang biktima.", "Ayon sa imbestigasyon ni PO3 Jorlan Taluban, ng Manila Police District\u2013homicide section naganap ang insidente dakong alas-10:30 ng umaga nang magkasalubong ang landas ng dalawa sa \u00adDuhat Street, kanto ng C. P. \u00adGarcia Street sa Tondo.", "Naglalakad umano ang biktima kasama ang kaibigang si Bryan Cruz nang makasalubong nila ang suspek na nabatid na may pagkaka-utang sa biktima na hindi nito mabayaran.", "Nagulat umano ang suspek nang makita ang biktima at inakalang sisi\u00adngilin siya nito sa kanyang utang kaya kaagad na bumunot ng baril at pinaputukan ang biktima sa dibdib bago tumakas."], "category": "National", "title": ["Bala ibinayad sa utang"]},
{"content": ["Patay\u2002ang\u2002isang drug suspek matapos na ito ay manlaban sa mga pulis sa barangay Sala, Cabuyao, Laguna kama\u00adkalawa.", "Kinilala ang napatay na si Mario Orza.", "Batay sa report ng Cabuyao police, nagsa\u00adgawa ng buy-bust ope\u00adration ang mga pulis laban sa suspek subalit nakahalata ito na pulis ang kanyang ka deal.", "Nagbunot ito ng baril at\u2002nakipagbarilan\u2002sa mga pulis na nagresulta sa \u00adagarang pagka\u00admatay nito.", "Narekober\u2002dito\u2002ng mga\u2002sachet\u2002ng\u2002\u00adshabu, isang\u2002baril,\u2002marked \u00admo\u00adney at mga drug para\u00adphernalia."], "category": "National", "title": ["Drug suspek lumaban, patay"]},
{"content": ["Nakiisa ang gobyerno ng Pilipinas sa \u00adpagbati kay His Majesty, King Maha Vajiralongkorn \u00adbilang bagong Hari ng Thailand.", "\u201cThe\u2002Philippines\u2002wishes\u2002to\u2002convey\u2002our \u00adwarmest congratulations to his Majesty, King Maha\u2002Vajiralongkorn,\u2002on\u2002his\u2002accession\u2002and \u00adproclamation as the King of Thailand,\u201d bahagi ng inilabas na mensahe ng Palasyo.", "Sinabi ni Communications Office \u00adAssistant Secretary Marie Banaag na naniniwala ang Duterte administration na ang paghahari ni King Maha Vajiralongkorn ay magpapatuloy.", "\u201cWe are confident that his reign will \u00adcontinue to bring happiness, peace and prosperity to the Thai people. We wish for him success as he leads the Kingdom of Thailand,\u201d ayon pa kay Asec. Banaag.", "Ang pagkakaluklok kay King Maha Vajiralongkorn ay ginawa matapos ang pagpanaw ni King Bhumibol Adulyadej."], "category": "National", "title": ["PH bumati sa bagong Hari ng Thailand"]},
{"content": ["Kalunus-lunos ang naging kamatayan ng isang lalaki sa kamay ng isang mag-ama matapos na patayin ng mga ito sa gulpi saka binigti pa sa Lungsod ng Caloocan, kahapon ng medaling-araw.", "Sa ulat ng Caloocan City Police Community Precint I, ito ay ganap umano dakong alas-2:30 ng hapon sa kanto ng Serrano Street at 6th Avenue, Barangay 112 ng nasabing lungsod.", "Kasalukuyan umano noong nakatambay sa ilalim ng isang punong mangga sa nasabing kanto ang biktimang si William Bautista, 56-anyos ng Quezon Street, Barangay 124, Grace Park East ng nasabi ring lungsod nang dumating ang mag-amang suspek na sina Artemio Aloro, 21-anyos at Artemio Sr., 42-anyos at walang anu-anong bigla na lamang na pinagsusuntok hanggang sa matumba saka pinagtatadyakan ang biktima dahilan upang mawalan ito ng malay.", "Hindi pa nakuntento at kumuha pa ng nylon cord ang mag-ama saka itinali sa leeg ng biktima at magkatuwang na binigti sa katabing puno kung saan nakatambay ang biktima bago siya pagtulungan ng mga suspek.", "Matapos ang insidente ay agad ding nagsitakas ang mga suspek, ngunit lingid sa kanilang kaalaman ay nasaksihan pala ng isa sa mga residente sa lugar na si Raffy Quinones ang ginawa ng mag-ama kaya agad siyang humingi ng saklolo sa nasabing himpilan at kasama ang mga iba pang residente sa lugar ay tulung-tulong silang ibinaba ang mga labi ng kawawang biktima.", "Samantala sa isinagawang follow-up operation ay naaresto naman ang anak na Aloro ngunit bigong mahagilap ang kanyang ama."], "category": "National", "title": ["LALAKI GINULPI, BINIGTI NG MAG-AMA"]},
{"content": ["May panawagan si Sen. Bam Aquino sa Department of Education (DepEd) na huwag ipitin ang suweldo at iba pang benepisyo tulad ng bonus ng libu-libong guro sa mga pampublikong paaralan.", "Kaalinsunod na rin ito sa report na nakarating sa kanyang tanggapaan na\u00a0maraming guro ang hindi pa nakakatanggap ng suweldo at mga bonus.", "Sa sulat na ipinadala ni Aquino kay DepEd Sec. Leonor Briones kamakalawa, nakiusap ang senador na tiyaking maibigay ito bago man lamang mag-Pasko para naman masaya magdiriwang ng Pasko ang mga ito.", "\u201cNais ko pong ipakiusap na madaliin sana ang paglabas ng suweldo, bonus at iba pang benepisyo na nakalaan para sa ating mga guro upang maging maligaya ang pagdiriwang nila ng Pasko, kasama ang kanilang mga mahal sa buhay,\u201d ayon kay Aquino, chairman ng Senate committee on education.", "Naniniwala ang senador na ang mga suporta at insentibong ito ay makatutulong upang maging kaakit-akit para sa mga guro ang magturo sa pampublikong paaralan.", "Sa kasalukuyan ay may isinusulong na\u00a0isang panukala si Aquino na magbibigay ng relocation allo\u00adwance, hazard pay at health care insurance sa mga guro.", "Bukod dito, inihain na rin ng senador ang Senate Bill No. 173 o ang Free Education for Children of Public School Teachers Act.", "Kapag naisabatas, bibigyan ang mga anak ng public school teachers sa lahat ng antas ng libreng edukasyon sa state universities sa buong bansa, kung nais nilang makakuha ng baccalaur\u00adeate degrees o short-term training courses.", "Saklaw ng subsidy program ang 100 porsiyen\u00adto ng tuition at iba pang miscellaneous fee na hinihingi sa isang estudyante kapag nag-enroll sa isang state college o university.", "Maliban sa dagdag na benepisyo, nais din ng senador na mas magandang kalagayan sa pagtatrabaho ang mga public school teacher sa pamamagitan ng pagresolba sa backlogs sa classrooms, pagpapaganda ng pasilidad, access sa internet at online educational materials."], "category": "National", "title": ["\u2018WAG IPITIN ANG BONUS!"]},
{"content": ["Hinikayat ng Department of Health (DOH) ang mga local government units (LGUs) na gumawa ng sarili nilang regulasyon sa kanilang mga nasasakupan laban sa paggamit ng paputok ngayong pagdiriwang ng Bagong Taon.", "Sinabi ni Health Secretary Paulyn Jean Ubial ito ay upang maiwasan ang pagdami ng bilang ng mga mabibiktima ng paputok, lalo na sa Bagong Taon.", "Kasunod na rin ng pagkabigo ng pamahalaan na maihabol pa at maipatupad ang batas na naglalayong ipagbawal ang paggamit ng paputok.", "Maari umano ang mga lokal na pamahalaan na lamang ang magpatupad ng sarili nilang mga regulasyon kontra dito.", "Sinabi ni Ubial na noong nakalipas na buwan lamang nang matalakay nila sa pulong ng gabinete kay Pangulong Duterte ang planong tuluyan nang ipagbawal ang paggamit ng paputok sa bansa, kaya\u2019t malabo na itong maipatupad sa ngayon.", "Pinaalala rin ng DOH sa publiko na huwag \u00adgumamit ng mga iligal na paputok na \u00adkaraniwang nagiging sanhi ng \u00addisgrasya.", "Kabilang dito ang Watusi, Piccolo, Super Lolo, Atomic, Big Triangulo, Mother Rockets, Lolo Thunder, Pillbox, Boga, Judah\u2019s Belt, Bawang,\u00ad Kwiton, Goodbye Philippines at Kabasi."], "category": "National", "title": ["DOH umapela sa LGU\u2019s sa paputok"]},
{"content": ["Nasa malubhang kalagayan sa hospital ang isa sa pitong mga estudyante ganu\u2019n din ang driver ng sinasakyan nilang service vehicle matapos mabundol ng truck sa Purok 15, Brgy. Mahay, Butuan City.", "Ayon sa inisyal na report ni SPO4 Allan Villegas, hepe ng Traffic Section ng Butuan City Police Station 1, sa pitong sugatan na estudyante ang isa ay nakilalang si Kenji Tiempo; Grade 9 student sa Sumili National High School at naninirahan sa Brgy. Pigda-ulan ng nasabing lungsod.", "Habang ang anim na iba pang wala pang pangalan ay kasalukuyan na rin isinugod at nilalapatan ng kaukulang lunas sa hindi binanggit na hospital.", "Napag-alaman sa report na sakay umano ang mga estudyante ng isang service vehicle na minamaneho ng sugatan ding biktima na si Jeffrey Escartin, 32, single at residente ng Purok Uno. Brgy. Doongan, Butuan City.", "Nakasalpukan ng service vehicle ang isang\u00a0truck na pag-aari umano ng isang Robert Daquipil at\u00a0minamaneho ni Roberto Archie Moral, residente ng Purok 4, ng nabanggit din Barangay.", "Base umano sa na\u00adging pahayag sa pulisya ni Rubilyn Tiempo, ina ng biktima galing sa training ng Sepak Takraw o Kick Volleyball\u00a0ang kanyang anak para sana sa division meet sa Butuan City School of Arts and Trade (BCSAT) at\u00a0pauwi na ito sa Barangay Pigda-ulan nang mangyari ang insidente.", "Nanawagan naman ang ina ng biktima sa may-ari ng nakabanggang sasakyan na tulungan ang mga biktima sa gastos sa pagpapagamot sa hospital."], "category": "National", "title": ["7 stude, driver sugatan sa aksidente"]},
{"content": ["Nagpalabas ang United\u00ad States Embassy ng isang holiday security guidance para sa kanilang mamamayan na gustong magdiwang ng kapaskuhan sa Pilipinas.", "Sa advisory, pinayuhan ng US Embassy ang kanilang mga mamamayan na naninirahan at bibiyahe sa Pilipinas na maging maingat ngayong holiday season, na itinuturing nilang prime time para sa mga criminal activity sa bansa.", "Ang naturang advisory ay nagtataglay ng mga paalala sa kanilang mga mamamayan na maaari nilang sundin upang mabawasan ang panganib na mabiktima ng mga kriminal."], "category": "National", "title": ["US Embassy naglabas ng  holiday security guidance"]},
{"content": ["Iimbestigahan na rin ng Senado ang pagkakahuli sa mahigit 1,000 undocumented Chinese na sangkot sa illegal online gaming sa Clark sa Freeport Zone in Pampanga.", "Ayon\u2002kay\u2002Senador Joel Villanueva, chairman ng Senate committee\u2002on\u2002labor,\u2002employment, and human resources development.", "Sinabi ni Villanueva, nakakaalarma na ang lomolobong bilang ng mga illegal foreign workers na pumapasok sa bansa.", "\u201cThe\u2002huge\u2002\u00adnumber of\u2002illegal\u2002Chinese \u00adwor\u00adkers arrested in Clark signi\u00adfies\u2002the\u2002growing bulk of undocumented workers across the country. This already calls for an immediate action by our government authori\u00adties as this might bring serious\u2002implications\u2002in our labor situation,\u201d ayon kay Villanueva.", "Ito\u2019y\u2002napakalaking \u00adepekto umano sa manggagawang Filipino kung kaya\u2019t\u2002mahalaga\u2002ang mahigpit na monitoring poli\u00adcies ng Department of Labor and Employment (DOLE).", "Ipapatawag umano sa pagdinig ang mga opis\u00adyal ng Bureau of Immigration (BI), DOLE at Philippine National Police (PNP) na itinakda sa Disyembre 7.", "Lumilitaw na mara\u00adming Illegal foreign wor\u00adkers ang nasa mining sa Caraga region gayundin sa construction, manufacturing, electronics at services industries na naririto sa Metro Manila, Central Visayas, Davao Region, Zamboanga Peninsula, Bataan at Batangas.", "Dagdag\u2002ni\u2002Villa\u00adnueva, na ang gaga\u00adwing pagdinig ay posibleng magresulta sa pag-amienda sa Labor Code, immigration\u2002laws,\u2002at iba pang batas."], "category": "National", "title": ["Illegal Chinese sa Clark,  sisilipin ng Senado"]},
{"content": ["Naging maayos ang kauna-unahang\u2002pag-\u00aduusap sa telepono kama\u00adkalawa ng gabi nina Pa\u00adngulong Rodrigo Duterte at\u2002US\u2002President-elect Donald Trump.", "Ito ang deskripsyon ni Special Assistant to the\u2002President\u2002Christopher \u2018Bong\u2019 Go sa \u00adnaging \u00adtakbo ng pag-uusap nina Duterte at Trump na nagsimula dakong alas-10:30 ng gabi sa \u00adPilipinas.", "\u201cVery engaging and animated phone conversation,\u201d\u2002ang\u2002paglalara\u00adwan ni Go sa takbo ng usapan\u2002ng\u2002dalawang \u00adlider.", "Tumagal ang pag-uusap ng dalawa ng pitong minuto at 20-segundo.", "Sinabi pa ni Go na naging bahagi ng pag-uusap ang imbitasyon ng US president-elect kay Pangulong\u2002Duterte\u2002na bumisita sa White House sa susunod na taon.", "Sa panig naman ng Philippine leader, inim\u00adbitahan\u2002din\u2002nito\u2002ang bagong halal na pangulong Amerika na dumalo sa 2017 Asean Summit na idaraos sa Pilipinas.", "Matatandaang matapos na manalong Pangulo ng US si Trump ay big\u00adlang lumambot si Pangu\u00adlong Duterte sa US at nagpahayag na ayaw na niyang makipag-away sa Amerika."], "category": "National", "title": ["Trump, Duterte nagpalitan  ng imbitasyon"]},
{"content": ["Ikinokonsidera\u2002ni PNP chief Director Ge\u00adneral Ronald dela Rosa na magpatupad ng \u2018no visitor\u2019s policy\u2019 sa New Bilibid Prisons (NBP).", "Ito ay matapos ma\u00adbunyag ang bagong modus operandi ng mga druglords sa bilibid kahit na walang ginagamit na cellphone.", "Ipinaliwanag ni Dela Rosa na ang ginagawa ngayon ng mga druglord ay ibinibigay ang kanilang mga instructions sa mga taong bumibisita sa kanila na siya namang nakikipag-coordinate sa mga supplier ng mga iligal na droga sa labas ng kulungan.", "Natuklasan ito ng pulisya makaraang mahuli ang dalawang drug courier sa Guadalupe, Makati kamakailan na nakumpiskahan ng mahigit sa 40 kilo ng shabu na idedeliber sana sa mga customer sa utos na rin ng contact sa loob ng NBP.", "Sinabi ni Dela Rosa na malaking paraan para matigil ang operasyon ng iligal na droga ay pagbawalan na rin ang mga pagbisita sa mga preso para wala nang paraan na magkaroon sila ng contact sa labas ng piitan.", "Kaugnay nito\u2019y may panibagong batalyon ng mga tauhan ng Philippine National Police-Special Action Force (PNP-SAF) ang itinalaga at pinalitan ang mga dating nagbabantay sa loob ng NBP.", "Ito\u2019y kasabay ng turn-over ceremony kahapon na ang panibagong deployment ng PNP-SAF na papalit sa 410 na bilang na nauna nang nagbantay at nagpatupad ng seguridad sa loob ng limang buwan sa nasabing piitan.", "Kahapon\u2002ay\u2002pormal nang itinalaga ang bagong BuCor Director na si Retired Senior Supt. Benjamin delos Santos na kung saan nangako itong ipapatupad niya ang tunay na reporma o mo\u00addernisasyon sa naturang piitan."], "category": "National", "title": ["Dalaw ban ulit sa Bilibid"]},
{"content": ["Sisimulan ngayong araw ng 402 political pri\u00adsoners ang pitong araw na hunger strike bilang protesta sa anila\u2019y hindi seryosong pagpapalaya sa kanila ng Duterte a\u00addministration.", "Ayon sa grupong KARAPATAN Alliance for the Advancement of People\u2019s Right, magtatayo rin sila ngayong araw ng \u2018Peace Tent\u2019 sa Don Chino Bridge sa Mendiola, Manila bilang pakikisimpatya sa hunger strike ng mga bilanggong pulitikal.", "Ani Christina Palabay, secretary general ng Karapatan, ang itatayo nilang peace tent sa Mendiola ay magtatagal hanggang sa mismong araw ng selebrasyon ng International Human Rights Day sa December 10.", "Kakalampagin din ng grupo ang Duterte administration hinggil sa hindi umano seryosong pagpapalaya sa mga political prisoners na dapat ay paksa sa sinasabing peace talk ng gobyerno at ng Communist Party of the Philippines-New People\u2019s Army-National Democratic Front (CPP-NPA-NDF).", "Binatikos din ng grupong Bagong Alyansang Makabayan (BAYAN) si Pangulong Rodrigo Duterte dahil sa pag-isnab sa mga bilanggong pulitikal.", "\u201cIlan pang political prisoner ang kailangang magbuwis ng buhay at mangamatay. Sana hindi binawian ng buhay ang ating kasamang si Berna\u00adbe Ocasla kung kumilos lang agad ang gobyerno para palayain sila,\u201d giit ng Bayan.", "Si Ocasla ay na-stroke habang nasa Manila City Jail at na-comatose sa Jose Reyes Memorial Hospital bago nalagutan ng hininga kamakailan.", "Ayon sa Bayan, si Ocasla ay pangalawa ng political prisoner na namatay ngayong taon sumunod kay NDF consultant na si Ed Serrano na namatay sa kulungan noong January 2016."], "category": "National", "title": ["7-day hunger strike ng political prisoners"]},
{"content": ["No show si Senator Leila de Lima sa preliminary investigation (PI) na itinakda kahapon ng Department of Justice (DOJ) kaugnay sa reklamo na isinampa laban sa kanya na may kinalaman sa talamak na illegal drug trade sa loob ng New Bilibid Prison (NBP) noong siya pa ang kalihim ng DOJ.", "Sa halip, nagpadala na lamang ng kanyang kinatawan ang senadora para kumuha ng kopya ng apat na reklamong isinampa laban sa kanya.", "\u201cIt\u2019s not really the preliminary investigation yet as I understand it because the subpoena that I received was just the subpoena to obtain co\u00adpies of the complaint and supporting evidence. Ang nakalagay pa nga doon, you or your authorized representative. I\u2019m just sending a representative who will obtain copies of all those complaints,\u201d pahayag ni De Lima sa mga mamamahayag kasabay ng dinaluhan nitong forum kahapon sa University of the Philippines Diliman.", "Sinabi pa ni De Lima na maghahain din ang kanyang abogado ng Omnibus motion.", "Magugunitang, isinampa ang mga reklamo ng high profile inmate na sina Jaybee Sebastian, National Bureau of Investigation (NBI), Volunteers Against Crime and Corruption, at dating NBI deputy directors Ruel Lasala at Reynaldo Esmeralda.", "Samantala, haharapin o kilalanin lamang umano ni De Lima ang ethics complaint laban sa kanya sa Senado dahil ito ang tanging may hurisdiksyon sa kanya partikular sa pagpapataw ng anumang disciplinary action laban sa sinumang miyembro ng kapulungan."], "category": "National", "title": ["De Lima \u2018no show\u2019 sa PI"]},
{"content": ["Upang matiyak ang kaligtasan ni Ronnie Dayan, ang dating driver-lover ni Senator Leila de Lima, inilipat na ito sa kustodiya ng PNP sa Camp Crame.", "Ito ang kinumpirma kahapon ni PNP chief Director General Ronald dela Rosa, pero tumanggi itong ibunyag kung saan ang partikular na lugar sa Camp Crame ang kustodiya nito.", "Ayon kay Dela Rosa, nagpasya silang ilagay sa kustodiya si Dayan matapos ang mga ulat na mayroon umanong mga umaaligid na mga hindi kila\u00adlang indibidwal sa bisinidad ng Pangasinan Provincial Police Office kung saan unang dinala si Dayan matapos ang ginawang pagdinig sa Kamara.", "\u201cMabuti nang masiguro natin ang kaligtasan niya (Dayan) kaya kinuha na lang namin dito sa Camp Crame para i-custody,\u201d wika ni Dela Rosa.", "Sa Lunes, inaasahang magkakaharap sa senate hearing sina Dayan at ang sinasabing druglord ng Eastern Visayas na si Kerwin Espinosa."], "category": "National", "title": ["DAYAN NASA CRAME NA"]},
{"content": ["Sablay na naman para sa mga manggagawa ang prayoridad ng Duterte administration at Phi\u00adlippine National Police (PNP). Sa halip umano na itaas ang Terror Alert 3 sa seguridad sa bansa, dapat unahing alertuhin ang mga korporasyon at industriya hinggil sa pagkaudlot ng 13th month pay ng mga manggagawa.", "Ayon sa grupong Partido ng Manggagawa (PM), tila nakatuon na lamang ang focus ng gobyerno sa patayan at kampanya ng PNP sa illegal drugs \u2013 habang ang mga manggagawa ay halos hindi na mabigyan ng importansya ni Pangulong Rodrigo Duterte.", "\u201cMas malaking peligro ang abusadong employers kaysa terror groups. Number 1 on the labor alert list are employers who plan to steal the 13th month pay of their workers. Ma\u00adging alerto din po sana tayo sa mga mandurugas ngayong Kapaskuhan. Sa mga employers na hindi nagbibigay ng bonus at 13th month pay,\u201d giit ni Wilson Fortaleza, secretary general ng PM.", "May patama rin ang grupo kay Labor Secretary Silvestre Bello sa anila\u2019y hindi naman seryosong kampanya para wakasan ang contractualization sa hanay ng paggawa.", "\u201cDapat tayong mag-ingat din sa mga pwersahang nagpapatrabaho pero hindi o kulang naman ang ibinibigay na overtime at holiday pay. Sa hindi nagpapatupad ng settlement agreement. At sa magpapalabas ng bagong department order na win-win ang laman sa halip na end endo,\u201d anang grupo.", "Giit naman ni dating Congressman Rene Magtubo, national chairman ng PM, mas prayoridad sana ng Duterte admi\u00adnistration ang pagbibigay ng kakarampot na kasiyahan sa mga manggagawa ngayong Kapaskuhan lalo\u2019t lahat ng mga manggagawa ay laging nakadepende ang handang Noche Buena sa kanilang matatanggap na 13th month pay.", "Hinggil naman sa pagsasailalim sa buong bansa sa Terror Alert Level 3, kinuwestyon ni Ifugao Rep. Teddy Baguilat kung ano ba talaga ang totoong sitwasyon dahil magkaiba ang pahayag ukol dito ng Philippine National Police (PNP) at Armed Forces of the Philippines (AFP).", "\u201cPNP goes to terror alert 3 but AFP says no need to raise level threat. Ano ba talaga? Confusion could stir more fear,\u201d ani Baguilat na miyembro ng Legitimate Minority bloc sa Kamara."], "category": "National", "title": ["Baka \u2018labor alert\u2019 hindi terror?"]},
{"content": ["Mariing itinanggi ni Philippine National Police (PNP) chief Director General Ronald \u2018Bato\u2019 dela Rosa na si Special Assistant to the President Christopher \u2018Bong\u2019 Go ang kanyang tinutukoy na kumpareng tumawag sa kanya mula sa Malaca\u00f1ang para maibalik muli sa puwesto si CIDG Region 8 director Supt. Marvin Marcos.", "Sinalubong naman ito ng hamon ni Sen. Leila de Lima na kung hindi si Bong Go ay sino itong \u201cpare\u201d na ito na mas mataas ang posisyon sa kanya (Dela Rosa).", "Pero matigas rin ang pagtanggi ni Dela Rosa.", "Sa halip, ibinalik din ang hamon kay De Lima na banggitin ang source nito na nagpangalan kay Bong Go bago aminin kung sino ang tumawag sa kanya na kanyang kumpare.", "\u201cSabihin n\u2019ya (De Lima) sino ang nagsabi sa kanya bago ko naman sabihin kung sino ang kumpare kong sinasabi,\u201d giit ng hepe ng PNP.", "Ngunit gaya ni Dela Rosa, hindi rin mapipiga si De Lima.", "\u201cThat information was given to me in confidence. I cannot breach the confidence accorded me by my source,\u201d ayon kay De Lima.", "\u201cThe duty to disclose belongs to him, and not to me, since he was the one who revealed the giving of the order,\u201d dagdag pa nito.", "Pinaratangan naman ng Malaca\u00f1ang si De Lima na nanggugulo lang sa walang batayang akusasyon kay Go. Pero kailangan ding malinawan kung sino talaga ang tumawag kay Dela Rosa at nagpa-reinstate kay Marcos na sinibak sa puwesto matapos pangalanan ni suspected drug lord Kerwin Espinosa na kabilang sa mga \u2018narco cops\u2019.", "\u201cAlamin natin ho muna kung sino si kumpare kasi malaking bagay iyan na kailangang malaman ng publiko,\u201d sabi pa ni Presidential Communications Office (PCO) Assistant Secretary for Operations and Special Concerns Ana Marie Banaag."], "category": "National", "title": ["Kung hindi si Bong Go, sino si Pare?"]},
{"content": ["Isa sa gumising sa diwang makabayan ng mga aktibista ang pagtawag ni Communications Sec. Martin Andanar sa mga anti-Marcos na \u2018temperamental brat\u2019 o kulang sa pansin kaya\u2019t nagwawala ngayon sa lansangan ang mga kabataan.", "Ayon sa radical youth group na Samahan ng Progresibong Kabataan (SPARK), mas aktibo ngayon ang diwang maka\u00adbayan ng mga kabataang estudyante na halos ilang dekada na ring namamahinga at hindi gaanong nakikilahok sa malalaking usaping pampulitika.", "Huling nagpamalas ng makasaysayang youth power ang mga millennials noong patalsikin sa pwesto si dating Pangulong Joseph Estrada.", "Dahil sa bansag na temperamental brat ni Andanar sa mga anti-Marcos, ikinasa ang Black Friday protest ng mga militanteng kabataan sa pangunguna ng Anakbayan, League of the Filipino Students (LFS) at Spark.", "Sa kabilang banda, iginiit ng grupo na ang nagbubuklod ngayon sa pwersa ng mga kabataan ay ang masidhing paglaban sa pagbabalik ng Martial Law."], "category": "National", "title": ["Si \u2018temperamental brat\u2019 kasi!"]},
{"content": ["Inanunsyo kahapon ng pamunuan ng Manila Electric Company (Meralco) na posible umanong bahagyang tataas ang singil nila sa kuryente nga\u00adyong buwan ng Disyembre.", "Pero si Bayan Muna partylist Rep. Carlos Zarate, agad ipinukol sa Energy Regulatory Commission (ERC) ang hamon na harangin ang bagong pasakit na ito sa publiko para makabawi ang ahensya sa mga alegasyon ng katiwalian.", "Hindi pa tinukoy ni Joe Zaldarriaga, spokesper\u00adson ng Meralco, kung magkano ang itataas ng singil ng kuryente dahil nagsasagawa pa sila ng kompyutasyon dito.", "Gayunman, nilinaw nito na ang pagtaas ay bunsod na rin umano ng pagbaba ng halaga ng piso kontra dolyar at patuloy na pagsipa ng presyo ng mga produktong petrolyo.", "Ayon kay Zaldarriaga, may mga power plants na ang singil sa kanila ay sa dolyar kaya\u2019t nakakaapekto rin sa presyo ng kanilang singil ang pagbaba at pagtaas ng presyo ng piso, habang ang iba naman ay nagtataas ng singil dahil sa pagtaas ng presyo ng mga produktong petrolyo, na ginagamit nila sa paggawa ng kuryente.", "\u201cThere is a possibility for a slight increase in December, mainly due to the peso depreciation and fuel price increases,\u201d ayon pa kay Zaldarriaga.", "Hindi ito katanggap-tanggap para sa kinatawan ng Bayan Muna sa Kamara.", "\u201cMeralco\u2019s reasoning is really absurd because foreign exchange fluctuation is part of one\u2019s business risks and should not be passed on to consu\u00admers,\u201d ani Zarate na ang tinutukoy ay ang bisyo ng Meralco na ipasa sa kanilang mga consumers ang gastos na dapat ay pinapasan nito.", "Maging ang katwirang oil hike ay binakbakan ng solon sa pagsasabing, \u201cBesides, the oil stocks they have are at least 3 months old, meaning they were bought at lower pri\u00adces so why should they increase their power rates? They are again just trying to rake in more profits.\u201d"], "category": "National", "title": ["POWER HIKE, AWATIN N\u2019YO!"]},
{"content": ["ZAMBOANGA CITY \u2014 Nagbanta diumano ang Maute jiha\u00addist group na pupugutan nito ng ulo si Pangulong Rod\u00adrigo Duterte at ito ay base sa natagpuang mensahe na diumano isinulat sa isang blackboard sa bayan ng Butig sa Lanao del Sur, isa sa 5 lalawigan ng Autonomous Region in Muslim Mindanao (ARMM).", "Maging ang mga sundalo ay kabilang sa banta na iniwan ng tinatayang 200 jihadists sa pangu\u00adnguna ni Abdullah Maute. Nakatakas ang mga jihadist sa kabila ng libu-libong sundalo na ipinadala sa Butig upang mabawi ang bayan mula sa pagkakabihag nito ng Maute group.", "Natagpuan ang mensaheng: \u201cTAGOT/Homanda ka Duterte popogotan/namen ikaw nang olo. Humanda kayong mga sondaro/popogotan namen kayo ng mga olo.\u201d", "Sinasabing suportado ng maraming Muslim sa lalawigan ang nasabing grupo.", "Hindi naman agad makumpirma kung talagang isinulat ito ng naturang grupo dahil bihasa naman sa wikang Pilipino at Ingles ang karamihan sa mga ito. May mga nagdududa na maaa\u00adring propaganda rin ito upang bigyan ng dahilan si Duterte na suspendehin ang writ of habeas corpus na siyang magagamit ng mga awtoridad na habaan ang paghawak sa mga nadakip na terror suspect.", "Walang pahayag na inilabas ang Maute group ukol sa pagtakas nito mula sa Butig. Iginiit ng militar na napatay nito ang 61 mga jihadist, subalit wala namang maipakitang bangkay ang mga sundalo mali\u00adban sa intelligence report ukol dito.", "Hirap pa rin ang mga tropa na malinis sa nagkalat na pampasabog sa lugar. Wasak naman ang maraming mga kabaha\u00adyan at mosque roon dahil sa tama ng mga bala at bomba na pinakawalan ng militar. Naitaas na rin ang bandila ng bansa sa lumang munisipyo na kung saan ay idinisplay ng Maute group ang watawat ng Islamic state doon.", "Natagpuan din sa ba\u00adyan ang maraming mga fox holes na ginamit ng mga jihadist sa kanilang isang linggong pakikipag\u00adlaban sa militar.", "Bilang reaksyon, sinabi ni Armed Forces of the Philippines (AFP) spokesman Brig. Gen. Restituto Padilla Jr. sa isang press briefing sa Malaca\u00f1ang, na hindi nila binabalewala ang ganitong mga pagbabanta.", "\u201cTulad nga ng sabi ko, itong mga bantang ito kailangan harapin natin. At bilang mga kawal ng inyong ba\u00adyan, ang bawat sundalo po natin ay handang makipagharapan dito sa mga taong ito,\u201d anang heneral.", "Dagdag pa ni Padilla, \u201cHuwag n\u2019yo pong binibiro ang ating Armed Forces dahil sa mga bagay na ito, nakita ninyo naman po ang level ng professionalism ng ating kasundaluhan. Gagawin at gagawin namin ang nararapat.\u201d"], "category": "National", "title": ["\u201cPOPOGOTAN KA NAMEN!\u201d"]},
{"content": ["Nanlumo at napaiyak nalang ang isang senior citizen na lola matapos na maaresto sa isinagawang drug operation ng mga awtoridad sa Lapu-Lapu City.", "Kinilala ng Lapu-Lapu City Police Station ang suspek na si Rosita Bragat, 64 at umano\u2019y nasa top 2 drug list ng ng \u00adpulisya.", "Nag-ugat ang pagkaaresto sa suspek matapos ilatag ng mga operatiba ng City Intelligence Branch ng Lapu-Lapu City Police Office, ang isang\u00a0drug operation laban sa suspek kung saan nakuha umano sa lola ang ilang pakete ng hinihinalang shabu na tinatayang nagkakahalaga ng P60,000.00.", "Pilit pa umanong itinanggi ng suspek ang pagkakasangkot nito sa iligal na droga subalit base sa pulisya ay dati na rin umanong nasampahan ito ng kaso na may kaugnayan sa katulad na kaso subalit nakapagpiyansa ito kung kaya\u2019t nakalaya.", "Bukod pa sa mariing pagtanggi ng suspek na sangkot siya sa iligal na droga, ay idiniin naman umano ito ng isa pang suspek na dati nitong kapitbahay na naunang naaresto sa kasong iligal na droga.", "Kasalukuyang naka\u00adkulong ang suspek sa Lapu-Lapu City Police Station Detention Cell at nahaharap sa reklamong paglabag sa R.A. 9165 o Comprehensive Dangerous Drugs Act of 2002."], "category": "National", "title": ["Lola kalaboso  sa droga"]},
{"content": ["Nasa 37 katao na umano\u2019y sangkot sa droga ang naaresto habang 75 motorsiklo ang nakum\u00adpiska sa magkakahiwalay na \u201cOne Time Big Time Operation\u201d (OTBT) na isinagawang ng pulisya sa Muntinlupa at Taguig City kahapon.", "Ayon kay Senior Supt. Nicolas Salvador, hepe ng Muntinlupa City Police, inaresto ng kanyang mga tauhan sa isang OTBT ang mga suspek na sina Jetmore Baldonado; Teode\u00adrico Goma at Dexter Vidallo, 27, isang cellphone technician, ng No. 81 Ilaya St., Brgy. Alabang ng naturang lungsod.", "Base sa report, alas-4:30 ng madaling-araw hanggang alas-7:10 ng umaga nang isagawa ang OTBT ng mga tauhan ng Muntinlupa City Police sa Brgy. Tunasan, Poblacion, Putatan, Bayanan, Alabang, Buli, Cupang at Sucat ng naturang lungsod.", "Ito ay nagresulta nang pagkakadakip kina Baldonado; Goma at Vidallo at sumuko naman ang 15 pang katao na pawang sangkot din umano sa droga.", "Ayon pa kay Salvador nasa 51 motorsiklo ang kanilang nakum\u00adpiska at na-impound, naka-recover\u00ad din kay Vidallo ng ilang plastic sachet na naglalaman ng hinihinalang shabu.", "Samantala, nagsagawa rin ng OTBT ang mga kagawad ng Taguig City Police sa Brgy. North at South Daang Hari ng naturang lungsod na nagresulta nang pagkakadakip sa 34 katao na pawang sangkot umano sa droga at 24 naman na motorsiklo ang nakumpiska at kanila ring na-impound dahil nasangkot sa iba\u2019t ibang paglabag sa batas trapiko."], "category": "National", "title": ["37 naaresto sa OTBT  sa Taguig, Muntinlupa"]},
{"content": ["Pinasalamatan\u2002ng Palasyo\u2002ng\u2002Mala\u00adca\u00f1ang ang pagkaka-\u00adrescue\u2002ng\u2002Chinese Coast Guard (CCG) sa \u00addalawang ma\u00adngi\u00adngisdang \u00adPinoy malapit sa Panatag Shoal.", "Napag-alaman\u2002sa tanggapan ni Presi\u00adden\u00ad\u00ad\u00adtial\u2002Communica\u00adtions O\u00adffice (PCO) \u00adSecretary Martin\u2002Andanar\u2002na \u00adnaki\u00ad\u00adpag-\u00adugnayan\u2002ang Philippine Coast Guard (PCG) sa CCG patungkol sa search and rescue ope\u00adrations.", "\u201cWe\u2002thank\u2002the \u00adChinese Coast Guard for the assistance,\u201d pahayag ni Sec. Andanar.", "Ang\u2002nasabing aksyon ng China ayon kay Andanar ay nagpapakita ng pagbabalik ng maayos na relasyon ng Pilipinas at China.", "\u201cPhilippines-\u00adChina relationship\u2002is\u2002now back on friendly footing after the recent successful visit of President Duterte to China, and we expect the ties between the two countries to further improve in the years ahead,\u201d ayon pa kay Andanar."], "category": "National", "title": ["Palasyo  nagpasalamat  sa Chinese  Coast Guard"]},
{"content": ["Muling\u2002\u2002hinimok ng\u2002isang\u2002mambabatas ang\u00a0Department of E\u00adnergy (DOE)\u2002na\u2002bawiin\u2002na ang ipinalabas na kautusan at simulan nang muli ang\u00a0oil at gas exploration sa West\u00a0Philippine Sea na matatandaan ay sinuspinde noong 2015 upang bigyang daan ang kasong ini\u00adhain ng Pilipinas kaugnay sa territorial dispute sa China sa Permanent Court of Arbitration.", "Ayon\u2002kay\u2002Surigao Rep. Johnny Pimentel, national interest na maituturing na agad masimulan muli ang gas exploration lalo na at inaasahan na mauubos na sa susunod na mga dekada ang natural gas deposits sa Malampaya.", "\u201cIt\u2019s high time to a\u00adllow\u2002the\u2002resumption\u2002of\u2002the stalled projects. We expect the DOE to revoke the suspension orders issued against the projects, while the Philippine government pursues\u00a0strong and effective diplomacy with China,\u201d paliwanag ni Pimentel.", "Batay sa datos isa sa mga sinuspindeng gas exploration activities ay sa Northwest Palawan partikular ang Service Contract 72 na tinutu\u00adring na \u2018most promi\u00adsing\u2019 lalo at sumasakop ito sa\u00a0Reed Bank na sinasabing mayroong\u00a055.1 trillion cubic feet ng gas at 5.4 billion\u00a0bariles ng oil reserves batay na rin sa isinaga\u00adwang pag aaral ng U.S.\u00a0Energy I\u00adnformation Administration."], "category": "National", "title": ["Oil exploration sa WPS pinabubuhay"]},
{"content": ["Kumbinsido si PNP chief Director General Ronald dela Rosa na may koneksyon ang ginagawang pambubulabog ng teroristang Maute group sa \u00adipinalabas na kampanya ng pamahalaan laban sa iligal na droga.", "Sinabi ni Dela Rosa na mayroon siyang nakakausap na mga sources mula sa Marawi City na nagsasabing konektado ang lahat ng mga ito.", "Batay sa sources ng chief PNP, maraming druglords sa Central at Northern Mindanao ang lubhang tinatamaan o apektado ng pinaigting na kampanya ng pamahalaan kontra iligal na droga at ito ang dahilan kaya gumagawa na ang mga ito ng paraan para maalis ang atensyon ng mga awtoridad sa Oplan Tokhang at Oplan Double Barrel ng PNP.", "Wala pang tinatanggap na pahiwatig o \u2018feeler\u2019 ang Armed Forces of the Philippines (AFP) mula sa Maute group na nais na nilang makipag-usap sa gobyerno.", "Sinabi ni AFP Spokesman Gen. Restituto Padilla, na dapat sumuko na lamang ang mga miyembro ng Maute group na gustong magbalik-loob at mabuhay ng normal.", "Ayon kay Padilla, bukas naman sila sa pakikipag-usap sa Maute pero \u2018di dapat maikompromiso ang hustisya at kung sino sa kanila ang may kinakaharap na kaso ay dapat panagutin sa ilalim ng batas."], "category": "National", "title": ["PNP: Terror attacks kagagawan ng Maute"]},
{"content": ["Iniimbestigahan na ng National Bureau of Investigation-Internal A\u00adffairs Division (NBI-IAD) at inalis na rin sa puwesto si NBI Region 12 Director Atty. Eric Isidoro matapos masangkot ang kanyang pangalan sa natagpuang shabu laboratory sa Virac, Catanduanes.", "Sinabi ni NBI Director Dante Gierran, pinagreport na niya si Isidoro sa kanyang opisina para magpaliwanag.", "Ayon pa kay Gierran, nagpadala na rin siya ng mga intelligence agent sa Catanduanes para magsagawa ng imbestigasyon.", "Nalaman na ang pro\u00adperty sa Virac, Catanduanes kung saan natagpuan ang shabu laboratory na sinalakay ng mga tauhan ng Philippine National Police (PNP) ay sinasabing pag-aari ni Isidoro na nanungkulan pa bilang hepe ng Anti Illegal Drugs Division ng NBI nuong panahon na si Senador Leila de Lima ay kalihim pa ng DOJ."], "category": "National", "title": ["NBI off\u2019l sinibak sa shabu lab"]},
{"content": ["Niyanig kahapon ng magnitude 3.4 na lindol ang bayan ng Albuera, Leyte ayon sa earthquake monitoring ng Philippine Institute of Volcanology and Seismology (PHIVOLCS).", "Naramdaman ang pagyanig bandang alas-12:11 ng tanghali at naitala ang sentro ng lindol sa layong 12 kilometro sa hilagang bahagi ng Albuera.", "Tatlong\u2002magkakasunod na paglindol din ang naitala sa Davao Oriental, dalawang magkasunod na pagyanig ang naramdaman sa Davao Occidental, at tig-isang paglindol ang naitala sa Compostella Valley, Surigao del Sur at Dinagat.", "Ayon sa PHIVOLCS,\u00ad mahihinang\u2002paglindol lamang ang naitala sa mga nabanggit na lugar kaya\u2019t walang inasahang\u00ad napinsala o nasirang mga ari-arian.Tectonic in origin din umano ang sanhi ng mga paglindol at walang nakataas na babala\u2002ng\u2002aftershocks."], "category": "National", "title": ["Albuera, Leyte nilindol"]},
{"content": ["Nasa kamay umano ng Chinese Coast Guard (CCG) ang dalawang Filipino na mangingisda na unang napaulat na nawawala matapos na masagip malapit sa P\u00adanatag Shoal.", "Ito ang kinumpirma kahapon ni Philippine Coast Guard (PCG) Spokesman Commander Armand Balilo.", "Ayon kay Balilo, susunduin nila sina Mori Sierra at Loyd Akot kaya lamang ay posibleng matagalan nang kaunti dahil sa malalakas na alon sa karagatan sakop ng Panatag Shoal.", "Nagpapatrolya umano ang CCG nang makita ang dalawang mangingisda kaya sinagip ang mga ito.", "Una nang ini-report umano sa PCG ang pagkawala ng dalawang ma\u00adngingisda nang mabigo silang makabalik sa P\u00adalauig, Zambales matapos ang limang araw na pangingisda sa Bajo de Masinloc.", "Nasa maayos naman na kondisyon ang mangi\u00adngisda."], "category": "National", "title": ["2 Pinoy fishers ni-rescue ng Chinese Coast Guard"]},
{"content": ["Inaasahan bandang alas-10:30 ng gabi kagabi ay mag-uusap sa pamamagitan ng telepono sina Pangulong Rodrigo Duterte at US president-elect Donald Trump.", "\u201cAs to kung ano ang pag-uusapan hindi pa natin alam. Well antayin na lamang natin hanggang mamayang gabi kung may posibilidad na maiimbitahan at kung pupunta man ang Pangulo sakaling maimbitahan siya (sa inagurasyon ni Trump sa Enero 2017),\u201d ayon kay Presidential Communications Office (PCO) Assistant Secretary for Operations and Special Concerns Ana Marie Banaag.", "Samantala, malugod na tinatanggap ng Palasyo ng Malakanyang ang bagong talagang embahador ng Amerika sa Pilipinas na si Sung Kim.", "\u201cWe welcome the new ambassador of the United States to the Philippines at sana po mas maganda ang pag-uusap at pakikipagnegosasyon natin, pakikipagdiplomasya, pakikipagpalitan natin ng diplomasya with the US dahil Asian ang ating counterpart from the US,\u201d paghahayag pa ni Banaag.", "Si U.S. Ambassador-designate to the Philippines Sung Kim ay dumating sa bansa nitong Huwebes.", "Nangako si Kim na mas magiging maayos ang relasyon ng Pilipinas at Estados Unidos sa bagong liderato ng nasabing bansa."], "category": "National", "title": ["Unang Duterte-Trump  phone call, inaabangan"]},
{"content": ["May tama ng apat na saksak sa leeg, nababalutan ng plastic at packa\u00adging tape ang ulo at kamay ang bangkay ng isang hindi nakikilalang lalaki na hinihinalang biktima ng salvage na itinapon sa harap ng isang pampublikong paaralan kahapon ng madaling-araw sa Sampaloc, Maynila.", "Nabatid kay P/Supt. Aquino\u2002Olivar,\u2002station commander ng Manila Police District (MPD)-Police Station 4, na dakong alas-2:34 ng mada\u00adling-araw nang madiskubre ng messenger na si Marco Buensuceso, 35, ang bangkay sa harapan ng Graciano Jaena Lopez Elementary School sa Matimyas St., Sampaloc, Maynila.", "Inilarawan naman ni PO1 Joel Endozo, ang biktima na nasa edad 35-40, may taas na 5\u20195\u201d, katamtaman ang pangangatawan, nakaasul at dilaw na shorts at may tattoo na \u2018Bugoy\u2019 sa kaliwang braso.", "May apat na tama ng saksak sa leeg ang biktima, na siya umanong sanhi ng kamatayan nito, nakatali ng packaging tape ang mga kamay habang ang ulo nito ay binalutan ng plastic bag at packaging tape."], "category": "National", "title": ["Bangkay sa harap ng iskul"]},
{"content": ["Dalawa pang tulak kabilang ang isang pedicab driver ang kapwa napatay ng awtoridad makaraang lumaban nang sabayan nang makahalatang pulis ang kanilang katransakyon sa buy-bust operation sa bayan ng Obando at Malolos City, Bulacan kamakalawa.", "Kinilala ng pulisya ang mga napatay na tulak na sina Emil Montoya y Baradero, 33, may-asawa, pedicab driver ng No. 12 Macopa St., Bilog, V\u00adalenzuela City at Darwin Sulit na nasa BADAC list ng Brgy. Pinagbakahan, Malolos City na kapwa nasawi bunga ng mga tama ng bala sa kanilang katawan.", "Ayon kay P/Chief I\u00adnspector Arnulfo T\u00adangol, Acting Chief of Police ng Obando PNP, dakong alas-7:35 ng gabi nang ipasailalim sa buy-bust operation ang suspek na si Montoya sa Brgy. Pag-asa, Obando habang si S\u00adulit ay dakong alas-10:15 ng gabi ayon naman kay P/Supt. Heryl Bruno, OIC ng Malolos City PNP."], "category": "National", "title": ["2 tulak kumasa sa parak, tigok"]},
{"content": ["Dahil sa pagliligtas sa kanyang nalulunod na estudyante, isang guro ang nasawi kamakalawa sa karagatan ng Jose Panganiban, Camarines Norte.", "Nakuha pang isugod sa ospital subalit idineklara na ring dead on arrival ang biktimang nakilalang si Gene Avillana Jr., guro sa Gawad Kalinga High School.", "Samantala, ligtas naman ang estudyante ng biktima na nakilalang si Aaron Hitolle, 16, na ngayon ay nagpapagaling sa ospital.", "Sa ulat ng pulisya, kamakalawa ng umaga nang maligo ang mga estudyante ng Gawad Kalinga High School kasama ng kanilang mga guro sa dagat sakop ng Sitio Calabegaho Brgy. Osmena.", "Napag-alaman na nawili sa paglangoy si Hitolle at napansin na lang nito na nasa malalim na siyang parte ng dagat kaya agad itong humingi ng saklolo.", "Agad namang sumaklolo si Avillana Jr. sa nalulunod na estudyante subalit nahirapan matapos niyang masagip ang buhay nito ay siya naman ang lumubog sa tubig.", "Nakaresponde naman ang ilang mangingisda sa lugar at hinanap pa ang guro subalit natagpuan ang katawan nito makalipas ang kalahating oras sa ilalim ng tubig at hindi na ito naisalba pa ng mga doktor sa pinagdalhang pagamutan."], "category": "National", "title": ["Titser nalunod sa pagsagip ng stude"]},
{"content": ["Patay ang isang dentista makaraang pagbabarilin ito ng mga kalalakihang nangholdap sa kanila sa kanilang tahanan sa San Pablo City Laguna kamakalawa ng gabi.", "Kinilala ang biktima na si Genevieve Ojeda, 34-anyos, isang dentista.", "Batay sa imbestigasyon ng San Pablo P\u00adolice, dakong alas-otso ng gabi, kararating lang ng biktima sa kanilang bahay sa Riverina Subd., Brgy. San Rafael, kasama ang kaniyang maid at mga anak, nang habang buma\u00adbaba sila ng kanilang sasakyan ay dumating ang apat na suspek na armado ng maiiksing kalibre ng baril.", "Mabilis na tumakbo papasok sa loob ng bahay ang mga bata na hinabol naman ng mga suspek subalit hinarang sila ng doktora.", "Dahil dito binaril ng mga suspek ang doktora na nagtamo ng mga tama ng bala sa dibdib.", "Naisugod pa ito sa ospital subalit namatay din habang nilalapatan ng lunas.", "Tumakas naman ang mga \u2018di nakilalang suspek matapos ang krimen at natangay ang wallet at cellphone ng biktima."], "category": "National", "title": ["Dentista tinodas, ninakawan pa"]},
{"content": ["Pinag-aaralan ng D\u00adepartment of Labor and Employment (DOLE) na magpatupad ng ban sa pagpapadala ng mga Filipino domestic hel\u00adpers sa bansang Kuwait bunsod ng mga ulat ng pang-aabuso ng kanilang mga employers.", "Ayon kay DOLE Sec. Silvestre Bello III, nababahala ito na tumataas ang bilang ng mga kaso ng pang-aabuso sa mga dayuhang household helpers sa nasabing bansa maliban pa sa marami ring kaso ng mga tumatakas na domestic helpers sa kanilang mga employers.", "Ngunit nilinaw ni Bello na hindi naman maaapektuhan ang mga skilled workers tulad ng mga electricians, welders at construction workers sa nasabing ban sa Kuwait.", "Ipinangako naman ng DOLE na ang mga Filipino workers na lilikas sa nasabing bansa ay makakasiguro ng tulong at livelihood opportunities para makapagsimula ng negosyo sa bansa."], "category": "National", "title": ["Deployment ban ng Pinay DH sa Kuwait, pinag-iisipan"]},
{"content": ["Ayaw magbigay ng komento ng Malaca\u00f1ang sa sinasabing hidwaang namamagitan kina Department of Transportation (DoTr) Sec. Arthur Tugade at House Speaker Pantaleon Alvarez na nag-ugat sa nabalam na pagpapasa sa panukalang pagbibigay ng emergency powers kay Pangulong Rodrigo Duterte upang maresolba ang malalang problema sa trapiko.", "Sa isang panayam, binigyan-diin ni Presidential Communications Office (PCO) Secretary Martin Andanar na sa kanyang pagkakaalam ay maigting pa rin ang kahilingan ni Sec. Tugade na magkaroon ng sa emergency powers para makapaglatag ng solusyon na tutugon sa problema sa trapiko.", "\u201cHindi pa namin napag-usapan iyong isyung iyan (hidwaan nina Tugade at Alvarez). Ang alam ko lang ho ay\u2026 ang punto sa lahat ay ang traffic ng Metro Manila. At sinabi naman ng Pa\u00adngulo, ito, noon pa man na there\u2019s no silver bullet solution to the traffic. It will not be overnight,\u201d pahayag ni Andanar.", "Anang kalihim, sa ngayon, ang hinihingi ni Sec. Tugade ay iyong emergency powers na hindi rin maibigay.", "\u201cPero alam ko, sabi ni (Catanduanes) Congressman (Cesar) Sarmiento ay mayroon silang bagong version ng emergency powers. So hopefully, lalabas ngayong December para lahat po ng solusyon na nasa drawing board,\u201d ayon pa sa PCO chief."], "category": "National", "title": ["Away Tugade-Alvarez sa e-power?"]},
{"content": ["Hahatulan ng Senate committee on rules sa Lunes kung kikilalanin o iisnabin ang utos ng Ombudsman para sa pagsipa kay Senador Joel Villanueva.", "Magpupulong nga\u00adyong Lunes ng hapon ang mga miyembro ng komite para pag-usapan ang ipinada\u00adlang liham ni A\u00adssistant Ombudsman Jennifer Jardin Manalili kay Senate President Aqui\u00adlino \u2018Koko\u2019 Pimentel III tungkol sa dismissal order laban kay Villanueva.", "Kinumpirma ni Senate Majority Leader Vicente \u2018Tito\u2019 Sotto III na dedesisyunan ng komite kung may jurisdiction o wala ang Ombudsman sa isang miyembro ng Senado.", "Kung kikilalanin ng komite na may jurisdiction ang Ombudsman, tuloy ang implementasyon ng dismissal order kay Villanueva. Kung wala naman silang hurisdiksyon, hindi ipatutupad ng Senate President ang utos ng Ombudsman laban kay Villanueva.", "Nauna nang naglabas ng legal opinion ang legal counsel ng Senado kung saan nanindigan itong hindi maaaring sibakin si Villanueva dahil sa walang jurisdiction ang Ombudsman sa isang miyembro ng Senado."], "category": "National", "title": ["Dismissal vs. Sen. Villanueva, hahatulan sa Lunes"]},
{"content": ["Kasing deadly ng iligal na droga ang Human Immunodeficiency Virus (HIV) kung hindi maagapan ng gobyerno ang pagdami ng mga biktima ng nasabing sakit dahil patuloy ang pagdami ng mga ito.", "Pahayag ito ni CIBAC party-list Rep. Sherwin Tugna sa paggunita sa World Aids Day 2016 kaya kailangang pagtuunan din umano ng gobyerno ang problemang ito tulad ng pagbibigay ng ibayong pansin sa problema ng droga sa bansa.", "\u201cPara sa akin, parehas na deadly (ang illegal drugs at HIV). Dapat parehas ang intensity ng programa ng gobyerno sa pagsawata ng droga at prevention at treatment ng HIV/AIDS,\u201d ani Tugna.", "Ginawa ng mambabatas ang pahayag dahil sa halip na bumababa ang bilang ng mga Filipino na nahahawa sa HIV ay lalong dumarami pa ang mga ito kung saan pabata ng pabata aniya ang mga biktima.", "Base sa record ng Department of Health (DOH), umaabot na sa 38,144 na ang biktima ng HIV sa bansa mula 1948 hanggang Oktubre 2016 kung saan 32,099 dito ay nahawa sa loob lamang ng apat na taon o mula 2011 hanggang 2016.", "Lumalabas na 15-an\u00adyos ang pinakabatang nahawa sa nasabing sakit na karaniwang nakukuha sa pakikipagtalik na walang proteksyon, men to men sex, pagtuturok ng droga at iba pa.", "Ayon naman kay Ifugao Rep. Teddy Brawner Baguilat, kailangang iwasan aniyang ihiwalay sa lipunan ang mga biktima ng HIV dahil kapag ginawa umano ito ay matatalo ang gobyerno sa labang ito."], "category": "National", "title": ["AIDS/HIV KASING DEADLY NG ISYU NG DROGA"]},
{"content": ["Tiniyak ng liderato ng Bureau of Immigration (BI) na walang nangyayaring pang-a-arbor sa kaso laban sa nahuling mahigit sa 1,300 Chinese nationals isang illegal online gambling sa Clark, Pampanga.", "Ayon kay BI \u00adCommissioner Jaime Morente,\u00ad ipinangako nitong walang mahahaluang iregularidad sa deportation proceedings sa mga nasabing dayuhan.", "Tugon ito ng opisyal sa mga naglabasang ulat na nagkaroon ng panu\u00adnuhol sa mga tauhan at opisyales ng BI kapalit ng pagpapalaya sa mga Chinese nationals na \u00adnahuli noong nakalipas na Nobyembre 24 sa loob ng Fontana Leisure Park and Casino Hotel.", "Sinasabing ang pagkakahuli sa 1,316 \u00adChinese nationals ay pinakamalaking bilang sa kasaysayan ng BI laban sa mga illegal aliens.", "\u201cThey will undergo deportation proceedings and their cases will be decided on the merits and the evidence to be presented,\u201d sabi pa ni Morente.", "Nangako pa si \u00adMorente na bibilisan ang pagpapalabas ng resolusyon sa kaso ng mga nasabing illegal aliens upang maiwasan ang agam-agam na may nangyayaring iregularidad sa kaso.", "Sinabi pa nito na sinumang mapapatuna\u00adyang lumabag sa immigration laws partikular ang mga overstaying at lumabag sa isinasaad na visa ng mga ito ay awtomatikong itatapon pabalik sa China."], "category": "National", "title": ["Walang arbor sa nahuling 1,316 arestadong Intsik"]},
{"content": ["Isinailalim na sa state of calamity ang Lake Buhi sa Camarines Sur dahil sa paglawak ng nahahagip ng fish kill o pangamatay ng mga isda sa lawa.", "Kumilos na rin ang Bureau of Fisheries and Aquatic Resources (BFAR) para ayudahan ang mga mangingisda at magsagawa ng precautionary measure kung papaano maapula ang krisis.", "Sa datos ng mga lokal na pamahalaan ng Camarines Sur, umabot na sa 1,000 fish cage owners ang apektado ng fish kill.", "Ayon sa BFAR, ang fish kill ay resulta ng ilang araw na pag-ulan dahil sa pag-iba ng temperatura ng lawa na hindi kayang i-absorb ng mga isda.", "Pinag-aaralan na rin ng BFAR kung mayroong kaso ng chemical contamination sa lawa kaya nangamatay ang mga alagaing isda sa mga fish cages.", "Sa pagtaya ng ahensya, aabot na sa kalaha\u00adting milyong piso ang halaga ng napipinsala ng krisis."], "category": "National", "title": ["Fish kill sa Buhi Lake"]},
{"content": ["Isang kontrobersyal na abogado ang naaresto sa wakas ng pulisya matapos na magtungo at dumalo sa hearing sa regional trial court at itimbre mismo ng judge na peke umano ito, sa Caloocan kahapon ng umaga.", "Kinilala ni PC/Insp. Illustre Mendoza na siyang hepe ng Station Investigation Division (SID) ang suspek na si Joaquin V. Misa Jr., 56, ng Quezon City na umano\u2019y tumatayong abogado ng isang suspek na nahaharap sa kaso ng rape sa nasabi ring lungsod.", "Nag-ugat ang pagkakadakip kay Misa matapos kasuhan ng isang lehitimong abogado na si Atty. Roderick Manzano sa pagkakalat umano nito ng malisyosong impormasyon laban sa kanya.", "Dahil dito, nagsampa ng disbarment case si Manzano sa Supreme Court laban kay Misa ngunit sa naging aksyon ng SC ay sinabing wala umanong \u201cJoaquin V. Misa Jr.\u201d sa mga \u00adlistahan ng mga lehitimong \u00adabogado.", "Nang magsagawa ng imbestigasyon ay dito natumbok na ang gamit na license number ni Misa ay license number ng isang abogado sa Mindoro na si Atty. Theresita Abaca. Nagpapanggap lamang pala ito at nang dumalo nga sa hearing ng kanyang hinahawakang kaso ay doon na siya pinadakip ng mismong judge.", "Sa ngayon ay kasalukuyan nang nasa kustodiya na ng Caloocan City detention cell ang suspek."], "category": "National", "title": ["Abogado kuno, kalaboso"]},
{"content": ["Nagpakamatay sa pamamagitan ng pagbibigti sa puno ang isang lalaki matapos na damdamin ang hindi pagkakatanggap sa kanya sa inaplayang trabaho kahapon sa bayan ng Casiguran, Sorsogon.", "Patay na ng matagpuang nakabigti sa puno ng langka gamit ang isang lubid ang biktimang nakilalang si Rey Gutlay, 25, residente ng Barangay Daganas, \u00adBulang, Sorsogon.", "Ayon kay Sr. Insp. Reymar Hermida, Officer\u00ad in Charge (OIC) ng Casiguaran PNP, pasado alas-otso ng umaga nang makita ang biktima na nakabigti sa isang puno ng langka.", "Ayon sa report, nagtalo ang biktima at asawa nitong si Angelica Gutlay, 23, ng nakaraang araw matapos na sisihin umano ng una ang asawa dahil sa hindi nito pagkakatanggap sa kanya sa trabahong inaplayan."], "category": "National", "title": ["Hindi natanggap sa trabaho, nagbigti"]},
{"content": ["Suspek nang maitutu\u00adring ang dalawang persons of interest na nasa likod ng bigong pagpapasabog sa US Embassy sa Maynila.", "Sa isang press confe\u00adrence kahapon sa Camp Crame, kinumpirma ni Philippine National Police (PNP) chief Director Ge\u00adneral Ronald dela Rosa, na miyembro ng Ansar Khalifa ang nasakoteng si Rayson Kilala Sakdal, alyas \u2018Rashid\u2019 at Jiaher Guinar ng Marawi City.", "Sinabi ni Dela Rosa na pera at pagkilala ang motibo ng grupo na may alkayan sa Maute Group, sa bigong pambobomba dahil ito ang pagbabasehan ng Islamic State kung nararapat ba silang ma\u00adging miyembro nila.", "Dagdag pa ng chief PNP, Luneta ang initial target ng grupo pero \u00ad\u2018nakonsenya\u2019 ang mga ito kaya US Embassy na lang ang kanilang naging opsiyon.", "Kasalukuyan \u00adnamang hinahanap na ng mga \u00adawtoridad ang tatlo pang miyembro ng \u00adAnsar Khalifa na kasama sa tangkang pagpapasabog."], "category": "National", "title": ["2 sa US embassy bomb try, laglag"]},
{"content": ["Mismong si Pangulong Rodrigo Duterte na ang gumising sa millennials kaya nag\u00adlalabasan na ang mga ito sa kalsada upang hadlangan ang mga banta sa demokrasya at ang lantarang paglapastangan sa kasaysayan.", "Ito ang paniniwala nina Akbayan partylist Rep. Tom Villarin at Magdalo partylist Rep. Gary Alejano matapos masaksihan na mayor\u00adya sa mga nagprotesta noong Miyerkules ay mga tinaguriang millennials o ipinanganak matapos mapatalsik si dating Pa\u00adngulong Ferdinand Marcos noong 1986.", "\u201cMillennials are the new faces and forces of democracy, awakened by a rising culture of impunity and lack of decency in government,\u201d pahayag ni Villarin nang tanu\u00adngin kung ano\u2019ng mensahe ng mga millennials sa kanilang pagsama sa mga kilos protesta laban sa paglilibing kay Marcos sa Libingan ng mga Bayani.", "Sa hiwalay namang panayam kay Alejano, sinabi nitong, \u201cSa mga panahon ngayon na kung saan ang impormasyon ay available na sa isang pindot ng daliri, ito ay nagdulot ng malawak na kamalayan sa mga millennials ng bansa.\u201d"], "category": "National", "title": ["Millennials ginising mismo ni PDigong"]},
{"content": ["Sa halip na puro adik at may banta pang isasama ang mga human rights defenders, kahirapan ang dapat umanong unang patayin ni Pangulong Rod\u00adrigo Duterte sa bansa.", "\u201cThe government should address poverty which leaves the Filipinos vulnerable to the ills of illegal drugs,\u201d ani CT Teachers partylist Rep. France Castro dahil hanggang hindi umano naibabaon sa hukay ang kahirapan ay maraming mamamayan ang kakapit sa patalim.", "Pinaalala ng mambabatas na isa sa mga inaasahan ng sambayanang Filipino kay Duterte noong manalo ito bilang pangulo ng bansa ay magdala ng pagbabago (change) sa buhay ng mga Filipino.", "Samantala, lubhang ikinabahala rin ni Rep. Antonio Tinio ang banta ni Duterte.", "\u201cWhat he said was a clear threat to those who raise concerns about the extrajudicial killings occurring in the course of his anti-drug war. What he committed is extremely unbecoming of a President whose influence greatly impacts the lives of millions of Filipinos,\u201d ani Tinio.", "Kinalampag din ng Network Against Killings in the Philippines (NAKPh) si Pangulong Duterte sa pagbabanta nito sa mga human rights advocates kung saan pinababawi ng grupo ang binitiwang mga pahayag ng Chief Executive.", "\u201cWe appeal to President Duterte to revoke this statement so as not to give police officers and the death squads out there the wrong impression that, in the war on drugs, human rights are also targeted. Human rights activists are not the enemy,\u201d giit ng grupo.", "Pinagtanggol naman nina Foreign Affairs Sec. Perfecto Yasay at Communications Sec. Martin Andanar ang diumano\u2019y \u201chindi seryosong salita\u201d ng Pangulo.", "\u201cThe President knows that he cannot do that. The President as a lawyer knows that it is wrong to do that,\u201d sabi ni Yasay sa panayam sa TV.", "\u201cIt was just a figure of speech\u2026 Kilala naman natin ang Pangulo na ganoon talaga siya magsalita,\u201d depensa naman ni Andanar."], "category": "National", "title": ["Solon kay PDU30: Kahirapan ang patayin mo!"]},
{"content": ["LAUR, Nueva Ecija \u2014 Itinumba ng mga hindi nakilalang salarin ang isang 40-anyos na magsasaka, na tinaguriang drug personality dito, sa shooting incident na nangyari sa kahabaan ng Laur-Gabaldon-Dingalan Road sakop ng Brgy. San Juan sa bayang ito.", "Sa ulat na nakarating sa tanggapan ni Mayor Ale\u00adxander Daus nakilala ang biktima na si Benjamine Flores Eduardo, residente ng naturang barangay na hindi na umabot ng buhay sa Dr. Paulino J. Garcia Memorial Research and Medical Center sa Cabanatuan City.", "Lumitaw sa pagsisiyasat ni PO2 Rolando Nievera na dakong alas-otso ng gabi ay nagmamaneho ng kaniyang motorsiklo (4706 JW) pauwi ang biktima at pagsapit sa tapat ng kanilang tahanan doon naisagawa ang pamamaril dito.", "Malapitang pinagbabaril umano ng riding in tandem si Eduardo saka mabilis tumakas ang mga salarin.", "Kinumpirma ng \u00adpulisya na drug related\u00ad incident ang nangyaring\u00ad pamamaslang."], "category": "National", "title": ["Magsasaka itinumba ng tandem"]},
{"content": ["\u201cI\u2019m willing for my head to be cut off.\u201d", "Ito ang paninindigan ni Philippine National Police chief Director General Ronald dela Rosa matapos iulat ng isang himpilan ng telebisyon na binawi na ni confessed drug lord Kerwin Espinosa ang kanyang pagsasangkot kay Albuera Police chief Jovie Espenido sa illegal drug trade.", "Sa lumabas na ulat, sinasabing wala umanong katotohanan ang paglinis ni Kerwin sa pangalan ni Espenido at sinabi rin ni Atty. Leilani Villarino, abogado ni Kerwin, na wala namang pagbabago sa testimonya ng kanyang kliyente.", "Ito\u2019y bilang pagpapasinungaling sa naunang pahayag ni Dela Rosa na nilinis na ni Kerwin ang pangalan ng hepe ng Albuera Police.", "\u201cWala naman akong mapapala kung nagsisinungaling lang ako at masisira lamang ang aking kredibilidad dito,\u201d wika ni Dela Rosa.", "Kasabay nito, halos sinermunan pa ng chief PNP ang media dahil tila pilit umano silang pinagbabangga ni Kerwin at gumagawa lamang ng istorya."], "category": "National", "title": ["Sige, magpapapugot ako! \u2014 Bato"]},
{"content": ["Hindi na sisingilin ng value added tax (VAT) at magkakaroon pa ng 20% discounts ang may 1.5 milyong people with disabilities (PWDs) sa buong bansa sa kanilang mga pangangailangan.", "Ito ay matapos lagdaan sa Department of Social Welfare and Development (DSWD) ang implementing rules and regulations (IRR) ng Republic Act (RA) 10754 o An Act Expanding the Benefits and Privileges of Persons with Disability that exempts PWDs.", "Sinaksihan nina Sen. Juan Edgardo \u2018Sonny\u2019 Angara at dating Leyte Congressman Martin Romualdez, mga pangu\u00adnahing may-akda sa nasabing batas ang signing ceremony sa IRR.", "\u201cLayunin ng batas na ito na mapagaan ang pasa\u00adnin ng ating mga kababa\u00adyang may kapansanan. Magandang Pamasko ito para sa kanila at sa kanilang pamilya,\u201d ani Angara."], "category": "National", "title": ["VAT-free na ang PWDs"]},
{"content": ["Inilabas na kahapon ng Social Security System (SSS) ang P7.2 billion na gagamitin sa 13th month pay at iba pang bayarin sa mga pensioners.", "Ang 13th month pension ay para sa mga pensioners na sakop ng Social Security and Employees\u2019 Compensation program, maliban sa mga covered ng partial disability na ang tinatanggap na pension ay hindi umaabot ng 12 months.", "Ayon kay Normita Doctor, officer-in-charge ng SSS benefits administration division, ang ibibigay na 13th month pension na katumbas ng isang buwang pensyon ay hiwalay pa sa matatanggap na buwanang pensyon ng mga miyembro ngayong Disyembre."], "category": "National", "title": ["Amoy 13th month pay"]},
{"content": ["Pinangangambahang maraming overseas Filipino workers (OFWs) ang maaaresto ng Qatari government dahil sa pagiging ilegal na pananatili at pagtatrabaho ng mga ito sa nasabing bansa sa kabila na inilabas na amnestiya ng nasabing bansa na nagtapos ngayong Disyembre 1.", "Ayon kay Department of Foreign Affairs (DFA) spokesman Charles Jose, base sa ipinadalang impormasyon ng Philippine Embassy ng Qatar, aabot pa lamang sa 240 OFWs ang nakikipag-ugnayan sa mga ito.", "\u201cPer our embassy in Doha in their last report, they issued around 240 travel documents to OFWs who wanted to avail of amnesty,\u201d sa text message sa Abante ni Jose, na incoming Philippine Ambassador to Malaysia.", "\u201cBut more of the estimate, 2,000 undocumented OFWs may have gone directly to Qatar government to avail of amnesty,\u201d dagdag pa nito.", "Sinabi pa ng DFA na hindi nagkulang ang mga opisyales ng Philippine embassy sa Qatar sa mga illegal OFWs sa karapatan at pananagutan ng mga ito sakaling tumangging tanggapin ang amnesty na ipinagkaloob ng pamahalaan ng Qatar."], "category": "National", "title": ["Libong OFWs aarestuhin sa Qatar"]},
{"content": ["Inilagay sa Terror Alert Level 3 ang buong bansa.", "Ang anunsyo ay inihayag kahapon ni Phi\u00adlippine National Police (PNP) chief Director Ge\u00adneral Ronald \u2018Bato\u2019 dela Rosa kasunod ng pagkakaaresto sa dalawang suspek na nagtanim ng bomba malapit sa US Embassy sa Manila noong Lunes.", "Bilang epekto ng inakyat na terror alert level kung saan nasa \u2018full alert level\u2019 din ang buong pambansang pulisya, sinabi ni Dela Rosa na asahan umano ng publiko ang mas mahigpit na security measures gaya ng pagpapatupad ng random at mobile checkpoints saanmang panig ng bansa.", "\u201cWalang dapat ikabahala ang publiko kahit nakataas sa terror alert level 3 ang buong bansa,\u201d ani Dela Rosa.", "Nagpalabas na rin ng direktiba ang hepe ng pulisya sa mga regional police directors na pala\u00adkasin pa ang seguridad sa mga highly urbanized cities sa buong bansa.", "Kahapon sa press conference, iprinesenta ni Dela Rosa sa media ang dalawa sa limang suspek na sangkot sa tangkang pagpapasabog sa Roxas Boulevard malapit sa US Embassy nitong Lunes. (May kaugnay na ulat sa pahina 6).", "Pero ang ilang baba\u00adeng mambabatas, gina\u00adpa\u00adngan ng kilabot sa dek\u00adla\u00adras\u00adyon ng \u201cterror alert\u201d da\u00adhil nanumbalik umano sa kanila ang sitwasyon noong bago ibinaba ni yumaong strongman Ferdinand E. Marcos Sr. ang Martial Law.", "\u201cTerror alert level 3 announcement by the Philippine National Police, coupled with the state of lawless violence declaration still being implemented, will result to a political crackdown and may in fact be a prelude to the imminent declaration of Martial Law,\u201d ani Kabataan partylist Rep. Sarah Elago.", "Simple naman ang naging reaksyon ni Sen. Leila de Lima sa ganitong mga pahayag, \u201cThey can be capable of lies and deception also in graver matters on national security,\u201d kasabay ng panghihikayat sa publiko na, \u201cwe have to be vigilant. We have to be discerning about what\u2019s happening.\u201d"], "category": "National", "title": ["TERROR ALERT!"]},
{"content": ["Nagpahayag nang pagkaalarma ang Simba\u00adhang Katolika dahil sa ulat ng Department of Health (DOH)-National Aids/STI Prevention and Control Program na 62% ng mga nagkaroon ng Human \u00adImmunodeficiency Virus (HIV) infections ay pawang mga kabataan nasa edad 15 hanggang 24.", "Sa pinakahuling datos, 26-katao ang \u00adnaita\u00adtalang biktima ng HIV-Acquired Immuno \u00adDeficiency Syndrome (AIDS) kada araw, ayon kay Health \u00adSecretary Paulyn Jean Ubian. Ayon sa CBCP Episcopal Commission on Health Care, kailangan na ang sama-sama pagkilos ng lahat ng sektor para \u00adtugunan ang lumalaganap na HIV infections na itinuturing nang \u2018Youth epidemic\u2019 sa Pilipinas.", "Sanhi nito, nanawagan ng pakikiisa si Father Dan Cancino, isang medical doctor at executive secretary ng komisyon sa mamamayan."], "category": "National", "title": ["HIV, youth epidemic na \u2014 Simbahan"]},
{"content": ["Isinasailalim sa masu\u00adsing interogasyon ng Manila Police District (MPD), ang dalawang \u201cPerson of Interest\u201d o (POI) na natagpuan sa iniwang pampasabog malapit sa may United State Embassy noong Lunes sa Maynila.", "Tumanggi si MPD Director PS/Supt. Joel Coronel na ipakita sa mga mamamahayag ang dalawang inimbitahang POI, gayunman kinumpirma ni National Capital Region Police Office Director Oscar Albayalde na nasa MPD Headquarters na ngayon ang dalawang lalaki na hawig sa ipinalabas na cartographic sketch ng Philippine National Police (PNP).", "Ang mga naturang POI na inimbitahan mula sa Bulacan, Bulacan at Caloocan City.", "Nabatid na iyong taga-Bulacan na tubong Marawi City ay inimbitahan kamakalawa ng gabi, habang ang taga-Caloocan naman ay \u00adkahapon ng umaga.", "Natunton ang dala\u00adwang POI sa pamamagitan ng cartographic sketch at mga nakuhang impormasyon mula sa intelligence community.", "Nakadepende umano sa ilalahad ng dalawa kung mayroon pa silang tutuntuning ikatlong tao na posibleng kunektado sa ginagawang imbestigasyon.", "Una nang inihayag ni Sr. Supt. Romeo Caramat, Bulacan police provincial director, na dinakip at matapos ang imbestigasyon ay dinala na ito sa MPD.", "Una nang inilabas ni Philippine National Police (PNP) chief, Director General Ronald dela Rosa ang artist sketch ng suspek sa isang press confe\u00adrence sa Camp Karingal sa Quezon City kamakalawa ng hapon.", "Base sa nakalap na impormasyon, sakay ng taxi, itinapon ng suspek ang IED na may 81MM mortar sa isang basurahan sa Baywalk na natuklasan naman ng isang street sweeper dahilan para mai-detonate ito ng bomb squad.", "Ani Dela Rosa, posi\u00adbleng iisa lamang ang grupong nasa likod ng nag-iwan ng bomba \u00admalapit sa US Embassy at mga may kagagawan ng Davao bombing noong Setyembre na inako ng Maute Group."], "category": "National", "title": ["2 suspek sa Manila bomb try hawak na ng pulis"]},
{"content": ["Bubuhayin ni Pangulong Rodrigo Duterte ang ilang naging programa ni dating Pangulo at ngayo\u2019y Pampanga Rep. Gloria Macapagal-Arroyo katulad ng Botika ng Bayan.", "Ito ang kinumpirma ni Arnell Ignacio, head ng Community Relations and Service Department ng Philippine Amusement and Gaming Corp. (Pagcor) sa ginawang press briefing sa Malakanyang kahapon.", "Sinabi pa ni Ignacio na nakapag-turnover na ang Pagcor sa kaban ng bayan ng P5 bilyon na sa kanyang pagkakaalam ay gagamitin sa bubuha\u00adying Botika ng Bayan sa ilalim ng pangangasiwa ng Department of Health (DOH).", "\u201cWell, iyon mga tinurn\u00adover. When we turned over the five billion, his original plan is for the resurrection of the Botika ng Bayan. Kasi ang gusto ni Presidente kapag ka merong \u2014 ang pasyente ay binigyan ng reseta ito ay mabili ng libre. So, we maybe\u2026 We maybe doing the same project of GMA (Gloria Macapagal-Arroyo) before. So ikakalat ito all over the Philippines \u2014 \u2018yang Botika ng Bayan,\u201d paliwanag pa ni Ignacio.", "Nilinaw din ni Ignacio na hindi \u2018walang say\u2019 ang Pagcor kung saan dadal\u00adhin ang bawat pondong kanilang ibinibigay sa kaban ng bayan.", "\u201cI\u2019d like to make it clear na each time we provide funds, hindi naman kami \u2018yung ano \u2014 \u2018yung nakakapagsabi kung paano ito gagamitin. It\u2019s the direction of the President. So if he plans to use it for Botika ng Bayan or rehabilitation center, siya \u2018yung nagde-decide,\u201d sabi pa ng Pagcor official."], "category": "National", "title": ["Botika ng Bayan bubuhayin ni PDU30"]},
{"content": ["Inatasan na ni House Speaker Pantaleon \u2018Bebot\u2019 Alvarez ang House energy committee na pag-aralan na ang pagbuwag sa Energy Regulatory Commission (ERC) dahil sa mga isyu ng katiwalian sa nasabing komisyon.", "Sa panayam sa kanyang tanggapan, sinabi ni Alvarez na sinusuportahan ng mga ito ang banta ni Pangulong Rodrigo Duterte na buwagin ang ERC kapag hindi nag-resign ang mga incumbent officials na pinagre-resign ng Pangulo.", "\u201cPinag-aaralan na namin. I already advised the committee on energy para tingnan \u2018yung ano, \u2018yung paano natin i-address \u2018yung problema diyan sa ERC,\u201d ayon kay Alvarez.", "Naubos na ang pasensya ni Duterte sa ERC matapos magpakamatay kamakailan ang isa sa mga director ng komisyon na si Jun Villa na hinihinalang may kaugnayan sa katiwalian sa ahensya na hindi niya nakayanan."], "category": "National", "title": ["Pagbuwag sa ERC, inutos na ni Alvarez"]},
{"content": ["\u201cIkulong niyo ako, pero huwag naman sana akong patayin para naman meron pa akong kaunting laban\u201d.", "Pakiusap ito ni Senador Leila de Lima matapos ang patung-patong na kasong isinampa laban sa kanya na bunga ng kanyang pagkakadawit sa illegal drug trade sa loob ng New Bilibid Prisons (NBP).", "Ayon kay De lima, pinaghahandaan na niya ang \u2018worst scenario\u2019 na maaring gagawin sa kanya ng administrasyong Duterte at ito ay ang ikulong siya.", "\u201cNaisip ko na lahat \u2018yung worst scenario na yan, if they bury me, they will bury the truth,\u201d dagdag pa nito.", "Paulit-ulit nang itinanggi ng senadora na sangkot siya sa illegal drug trade.", "Samantala, nanindigan si House Speaker Pantaleon \u2018Bebot\u2019 Alvarez na gagawin nila ang nararapat na hakbang laban kay De Lima bilang parusa sa kanyang pambabastos sa Kamara.", "Hands-off naman ang Senado sa show cause order na isinilbi ng Kamara kay De Lima."], "category": "National", "title": ["\u201cIkulong ninyo ako, huwag lang patayin\u201d \u2014 De Lima"]},
{"content": ["Nanawagan si Pangulong Rodrigo Duterte na palaguin ang kapasidad ng mga Filipino para magkaisa sa pagnanais na makamtan na kapayapaan, kaunlaran at kalayaan ng bansa ngayong ginugunita ang Bonifacio Day.", "Binanggit pa ng Pangulo na si Bonifacio ang buong tapang na nanguna sa malawakang pagkilos na kumontra sa colonial rule at nagsulong ng adhikain ng mamamayang Filipino na makamtan ang pagbabago.", "Libu-libong obrero, estudyante, maralitang tagalungsod, kababaihan at iba pang sektor ang nagbigay-pugay kahapon sa ika-153 kaarawan ng Dakilang Anakpawis na si Gat Andres Bonifacio.", "Maagang nagmartsa ang mga militante patungo sa makasaysayang Don Chino Roces Bridge o Mendiola Bridge sa Lungsod ng Maynila para duon magdaos ng programa.", "Alas-otso ng umaga nang magkita-kita sa Welcome Rotonda ang mga miyembro ng labor groups na kinabibilangan ng Partido ng mga Manggagawa (PM), Bukluran ng mga Manggagawang Pilipino (BMP) at Trade Union Congress of the Philippines (TUCP).", "Pinangunahan naman ng grupong Kilusang Mayo Uno (KMU), Bagong Alyansang Makabayan (Bayan), Kilusan para sa Pambansang Demokrasya (KPD), Campaign Against the Return of the Marcoses to Malaca\u00f1ang (CARMMA) at iba pang maka-kaliwang grupo, ang pagtitipon sa Mendiola hanggang alas-kuwatro ng hapon.", "Nagpang-abot din ng kanya-kanyang programa sa Mendiola ang mga pro-Duterte groups sa pangunguna ng grupong Kilusang Pagbabago at ang anti-Marcos coalition na binubuo ng mga kaliwang grupo.", "Pagkatapos ng programa sa Mendiola, tumulak ang nasa 3,000 raliyista sa People Power Monument sa EDSA sa pangunguna ng anti-Marcos coalition.", "Sa LNMB nagpalipas ng magdamag ang mahigit 50 grupo ng `Block Marcos\u2019 protesters upang ipakita at ihayag ang kanilang pagtuligsa sa paglibing kay Marcos sa heroes cemetery.", " Para sa kanila, ang pagkakalibing kay Marcos ay simbolo nang paglimot sa tunay na kasaysakay ng bansa.", "Nanawagan naman si Manila Archbishop Luis Antonio Cardinal Tagle na ialay para sa pambansang kapayapaan ang lahat ng misa at novena sa paggunita ng Andres Bonifacio day.", " Ang panawagan ay ginawa ni Tagle sa lahat ng parokya sa Archdiocese of Manila at sa mamamayang Filipino.", "Maging ang \u2018angelus ringing of bells\u2019 ganap na alas-sais ng gabi ay ialay din para sa kapayapaan.", "Sa pangkalahatan, sinabi nama ng Manila Police District (MPD) na naging mapayapa ang mga kilos protesta.", "Maximum tolerance umano ang iniutos ng Palasyo ng Malaca\u00f1ang na ipatupad ng Philippine National Police (PNP) sa mga grupong nagsagawa ng serye ng kilos protesta bilang pagkondena sa paglilibing kay \u00addating Pangulong Ferdinand Marcos sa Libingan ng mga \u00adBayani (LNMB) na isinabay sa paggunita sa Andres Bonifacio day."], "category": "National", "title": ["\u201cMabuhay ang diwa ng kabayanihan ni Bonifacio\u201d"]},
{"content": ["\u201cKung meron silang kahihiyan na natitira \u2018di mag-resign sila\u201d", "Ito ang mensahe ni House Speaker Pantaleon \u2018Bebot\u2019 Alvarez sa mga opisyales ng Department of Transportation (DOTr), maliban kay Secretary Arthur Tugade dahil anim na buwan na ang mga ito ngayon (Disyembre) ay wala pang pagbabago sa sektor ng transportasyon.", "Sa isang panayam kay Alvarez, hindi nito \u00adnaitago ang labis na pagkadismaya sa mga opisyales\u00a0ng DOTr dahil walang nagbago aniya simula nang maupo ang mga ito kaya nararapat na umano silang magresign.", "Sinabi ng mambabatas na hanggang ngayon malala pa ang problema sa trapiko sa Metro Manila at wala pang naibibigay na lisensya at plaka sa mga tao gayung ipinangako ni Pangulong Rodrigo Duterte na kanyang reresolbahin agad."], "category": "National", "title": ["Alvarez sa mga DOTr officials: Mahiya naman kayo!"]},
{"content": ["Ipinatikim ng libu-libong kabataan kay Pangulong Rodrigo Duterte ang lakas ng kanilang pagkakaisa at puwersa kasabay nang pagsigaw na sila ang magiging instrumento ng taumbayan upang maituwid ang maling kasaysayan dahil sa pagturing kay dating Pangulong Ferdinand Marcos na isang bayani.", "\u201cKami ay handang lumaban muli at handang magbuwis ng aming mga pawis at buhay kung kinakailangan. Wala nang puwang sa bansa natin ang isa pang diktador na Pangulo at hindi natin hahayaang maulit muli ang malagim na Martial Law,\u201d giit ni Vence Crisostomo, national chairperson ng Anakbayan.", "Malagim na anim na taon ang nakikitang senaryo ng grupong Anakbayan sa ilalim ng liderato ni Pangulong Rodrigo Duterte na binansagang \u2018Marcosian slip\u2019 dahil ginagaya umano ng Duterte administration ang estilo ng liderato noon ni dating Pangulong Ferdinand Marcos.", "Sumama kahapon ang libu-libong kabataan na miyembro ng Anakbayan sa malaking kilos protesta ng Kilusang Mayo Uno (KMU) sa Mendiola, Manila upang ipagdiwang ang ika-153 kapanganakan ng Bayani ng Uri na si Gat Andres Bonifacio.", "Paliwanag ng grupo, ang \u2018Marcosian slip\u2019 ay halaw sa salitang \u2018Freudian slip\u2019 na ang ibig sabihin ay pahayag na nagpapakita nang \u2018unconscious intention\u2019 ng isang tao.", "Ayon kay \u00adCrisostomo, katulad ng maraming statement ni Duterte na tila umano pagpapakita ng Marcosian na intensyon katulad ng pagpatay sa mga human rights defenders, pagsuspinde sa writ of habeas corpus at marami pang iba na tila hindi napag-iisipan ng mabuti ng Pangulo bago ito bigkasin sa publiko.", "\u201cBy threatening to kill human rights advocates, revive mandatory ROTC, and suspend the writ of habeas corpus, it would seem Duterte sees Marcos as a role model. Like Bonifacio who fought Spanish colonial rule, the youth vows to resist if ever Duterte follows the footsteps of the late dictator,\u201d ani pa ng Anakbayan leader.", "Aniya, obligadong magising sa pananahimik ang mga kabataang estudyante at obligadong makilahok sa mga pambansang usapin dahil tila bumabalik na naman ang \u2018kamandag\u2019 ng diktadurya sa pamahalaan.", "Hindi titigil ang mga vigilantes sa pagpatay sa mga pinaghihinalaang drug addict at pushers hanggang 2022 matapos sabihin ni Pangulong Rodrigo Duterte na tuloy ang kampanya laban sa iligal na droga hanggang matapos ang kanyang termino.", "Ganito binabasa ni Magdalo party-list Rep. Gary Alejano ang pahayag ni Duterte sa inagurasyon sa rehabilitation center sa Nueva Ecija at kawalang interes ng mga pulis na hanapin at arestuhin ang mga vigilantes.", "\u201cNamamanhid na tayo. Ang mga pulis ang trabaho lang ngayon naghahanap ng adik pero ang mga pumapatay sa mga adik (vigilantes) ay hindi hinahanap,\u201d ayon kay Alejano.", "Lalong magpapatuloy aniya ang pag-atake ng mga vigilantes dahil kinukunsinte sila ng mga pulis lalo na\u2019t mula noong Hulyo 2016 ay walang naresolba ang Philippine National Police (PNP) na kahit isang kaso ng Death Under Investigation (DUI) na pawang kagagawan umano ng mga maskaradong tao.", "\u201cMagkakaroon tayo ng pulis ngayon na trigger-happy. We don\u2019t want that kind of police,\u201d ani Alejano subalit dahil sa policy statement umano ng Pangulo ay hindi malayong mangyari ito."], "category": "National", "title": ["KABATAAN LALABAN SA DIKTADOR"]},
{"content": ["Nagsasagawa ng search and rescue ope\u00adration ang Philippine Coast Guard (PCG) para mahanap ang dalawang mangingisdang iniulat na nawawala sa bisinidad ng Bajo de Masinloc, kamakalawa.", "Ayon kay PCG Spokesman Commander Armand Balilo, pinagla\u00adyag na ang BRP Tubbataha para hanapin ang mga mangingisda na sina Mori Sierra at Loyd Akot.", "Sa report na natanggap ng PCG nabigo umano ang dalawang mangi\u00adngisda na makabalik sa Palauig, Zambales matapos ang limang-araw na pangingisda sa bisinidad ng Bajo de Masinloc.", "Bukod sa BRP Tubbataha na i-deploy na rin ang Islander plane at nakipag-koordinasyon na rin ang PCG sa China Coast Guard para tumulong sa paghahanap sa dalawang mangingisda.", "Nagpalabas na rin ang PCG ng \u2018Notice to Mariner\u2019 sa lahat ng barkong dumadaan sa lugar na tumulong sa paghahanap sa dalawang nawawalang mangingisda."], "category": "National", "title": ["2 mangingisda nawawala sa Bajo de Masinloc"]},
{"content": ["Nilasing muna bago umano halinhinang ginahasa ng limang kalalakihan ang isang 14-anyos na dalagita sa bahay ng kanyang kaibigan sa Pasay City kamakalawa ng gabi.", "Dalawa sa limang suspek ay naaresto na kinilala ni Senior Supt. Laurence Coop, hepe ng Pasay City Police na sina Alan Kevin Muyco, 24-anyos, seaman at naninirahan sa No. 160-A Progreso St. Barangay 20 nang nasabing lungsod at isang menor-de-edad na nakilala lamang sa pangalang Arnold.", "Maging ang kasintahan ni Muyco ay naaresto rin ng mga awtoridad na si Rossel Veron, 20, isang salesgirl at naninirahan sa No. 744 M. Pateneo St. Barangay 30 Pasay City na umanoy sinasabing \u2018nagbugaw\u2019 sa biktima sa mga suspek.", "Batay sa isinumiteng report ni Chief Inspector Rolando Baula, hepe ng Station Investigation and Detective Management Branch ng Pasay City Police dakong alas-10:00 ng gabi nang maganap ang insidente sa bahay ni Muyco sa No. 160-A Progreso St. Barangay 20 nang nasabing lungsod.", "Niyaya umano ni Rossel ang biktima na itinago sa pangalang \u2018Liza\u2019 sa bahay ng kanyang nobyo sa nasabing lugar.", "Pagdating ng biktima at ni Rossel sa bahay ni Muyco ay naabutan nila itong nag-iinuman kasama si Arnold at tatlong pang lalaki.", "Nang malasing ay dito na umano halinghinang ginahasa ang biktima. Nagsasagawa na rin ng manhunt operation ang mga awtoridad upang madakip pa ang tatlong suspek."], "category": "National", "title": ["PASAY RAPE: 14-ANYOS PINILAHAN NG 5"]},
{"content": ["Siguradong mayayamot ang mga taga-Quezon City dahil mawawalan ng supply ng tubig ang 300,000 consumer ng Maynilad sa loob ng halos dalawang araw.", "Sa abiso ng Maynilad, 15 barangay ng QC ang maaapektuhan ng water interruption na tatagal mula alas-otso ng gabi ng Disyembre 5, araw ng Lunes hanggang sa alas-kuwatro ng hapon ng Disyembre 7, araw ng Miyerkules.", "Kabilang sa mga barangay na mawawalan ng tubig ang sumusunod:", "Apolonio Samson, Baesa, Bahay Toro, Bungad, Damayan, Del Monte, Katipunan, Mariblo, Paltok, Paraiso, San Antonio, Sangandaan, Talipapa, Tandang Sora at Veterans Village.", "Ayon sa Maynilad, kailangan nilang palitan ang depektibong balbula sa kanilang 4-foot-diameter primary line sa Tandang Sora Avenue upang matiyak na hindi magkakaproblema sa kanilang distribution system.", "Kailangang kumpunihin ang nasabing tubo matapos makumpirmang depektibo ang balbula nito.", "Pero paglilinaw ng Maynilad, hindi tatagal ng lagpas sa dalawang araw ang pagkumpuni sa water line at magpapadala rin ng water tankers ang kumpanya para suplayan ng tubig ang mga apektadong residente."], "category": "National", "title": ["Kyusi, mapapasigaw ng tubigggg!!!"]},
{"content": ["Nagbabala si Labor and Employment Secretary Silvestre H. Bello III sa publiko laban sa mga tiwali at abusadong indibidwal na gumagamit ng social media para mag-solicit ng pera mula sa mga overseas Filipino workers (OFWs).", "\u201cI am advising the public, especially our OFWs, to be vigilant so as not to be victimized by these individuals,\u201d sabi ni Bello.", "Sinabi ng kalihim na ilang personalidad ang gumagamit ng pangalan nito sa pekeng Facebook account na kumukumbinsi sa mga bibiktimahin ng mga ito partikular ang mga OFWs para magnegosyo.", "\u201cI urge you not to give any information, especially financial in nature, to unidentified persons,\u201d aniya.", "Payo ni Bello sa publiko na makipagtransaksyon lamang sa mga lehitimong negosyante upang hindi mabiktima ng nasabing sindikato."], "category": "National", "title": ["Babala sa OFWs: Bogus na negosyo"]},
{"content": ["Si Christopher \u2018Bong\u2019 Go!.", "Ito ang ibinuking ni Senador Leila de Lima na mataas na opisyal na sinasabi ni Philippine National Police (PNP) chief Director General Ronald \u2018Bato\u2019 dela Rosa na nag-utos o nakiusap umano sa kanya para i-reinstate si Supt. Marvin Marcos bilang pinuno ng PNP-Criminal Investigation and Detection Group Region 8.", "Ito\u2019y matapos na sibakin si Marcos dulot ng pagdawit sa kanya ni suspected Eastern Visayas drug lord Kerwin Espinosa na sangkot sa drug operations sa rehiyon na tumatanggap umano ng payola sa kanya.", "Kalaunan ay nasangkot din si Marcos sa pagkamatay ng ama ni Kerwin na si Albuera Mayor Rolando Espinosa.", "Ayon kay De Lima, batay sa kanyang sources, si Christopher \u2018Bong\u2019 Go, na siyang trusted man ni Pangulong Rodrigo Duterte ang umano\u2019y nag-utos kay Bato para i-reinstate si Marcos.", "\u201cI have an idea who he is, I have my own sources, tao ni Duterte, I\u2019m just quoting a source, Bong Go\u201d pagbubunyag ni De Lima.", "Ayon pa sa Senadora, sa kanyang pagkakaalam maraming PNP officials ang hindi nagustuhan ang ginawang pag-re-instate kay Marcos.", "Una nang kinumpirma ni Dela Rosa na isang mataas na opisyal ang nag-utos sa kanya na ibalik si Marcos sa CIDG region 8 matapos na sibakin dulot ng pagkakasangkot sa drug operations.", "Hindi pinangalanan ni De la Rosa ang naturang mataas na opisyal.", "Mabilis na itinanggi ni Special Assistant to the President Christopher \u2018Bong\u2019 Go ang alegasyon ni Senadora Leila de Lima na siya ang nagpa-reinstate kay Supt., Marcos sa Region 8.", "Iginiit ni Go na walang katotohanan na nakipag-ugnayan siya kay PNP Chief Director General Ronald dela Rosa para ihirit na huwag sibakin at huwag ilipat ng puwesto si Marcos.", "\u201cThe allegations are pure hearsay and unsubs\u00adtantiated,\u201d pagdidiin ni Go.", "Dinagdag pa ni Go na hindi umano nito personal na kakilala si Marcos.", "\u201cI cannot recall having met former CIDG Region 8 Head supt. Marcos\u2026 I did not ask General \u2018Bato\u2019 to reinstate him. I also do not interfere with the affairs and functions of the PNP,\u201d paliwanag ni Go.", "Matatandaan na si Marcos ay naging kontrobersyal nang nadawit sa pagkamatay ni Albuera Mayor Rolando Espinosa Sr., kung saan pinangunahan nito ang paghahain ng search warrant laban sa alkalde habang nakakulong sa Baybay sub-provincial jail.", "Natodas si Mayor Espinosa matapos diumano itong manlaban sa grupo ng CIDG na naghain ng search warrant."], "category": "National", "title": ["BONG GO BINUKO NI DE LIMA"]},
{"content": ["Binigyan lang ng Mababang Kapulungan ng Kongereso ng 72 oras si Sen. Leila de Lima na magpaliwanag dahil kung hindi ay iko-contempt umano ito dahil sa pagpigil nito kay Ronnie Dayan na dumalo sa pagdinig ng Kamara sa paglaganap ng ilegal na droga sa New Bilibid Prison (NBP).", "Mismong sina House majority leader Rodolfo Fari\u00f1as at House committee on justice chairman Reynaldo Umali ang nagdala sa isang pahinang show cause order sa Senado kahapon.", "\u201cIn this regard, you are hereby ordered to explain, within seventy-two (72) hours from receipt of this order, why you should not be cited in contempt for exerting undue influence to Mr. Ronnie Dayan, as witness subpoenaed by the Committee, and for directing said witness to defy a valid coercive process issued by the committee, thereby causing undue interference in the conduct of its proceedings during the hearings where his attendance was required,\u201d ayon sa show cause order.", "Pero ang sagot dito ni De Lima, \u201cI will not be honoring that, I am not honoring any process or notice from the House committee because I\u2019m not recognizing the jurisdiction of that House committee over me. So if I receive that I will just refer it to the Senate thru the Senate President, \u2018yun po ang plano ko.\u201d", "Giit ni De Lima, tatanggapin at haharapin niya ang anumang maaa\u00adring mangyari sa kanyang pagsuway o hindi pagsagot sa show cause order ng Kamara.", "\u201cI\u2019m too willing to live with the consequences with this act of defiance on my part,\u201d matapang nitong pahayag kahapon.", "Pinagpuyatan nina House Speaker Pantaleon \u2018Bebot\u2019 Alvarez, Fari\u00f1as at Umali kamakalawa ng gabi ang paggawa ng nasabing show cause order na base sa unang draft ng mga ito ay 15 araw ang ibinigay kay De Lima para magpaliwanag.", "Gayunpaman, kahapon ng umaga kung saan nilagdaan na ni Uma\u00adli ang nasabing kautusan ay ginawang 72 oras ang palugit."], "category": "National", "title": ["May 72 oras si De Lima \u2014 Kamara"]},
{"content": ["May kakaiba sa paggunita sa Gat Andres Bonifacio Day ngayong araw dahil ang ika-153 kaa\u00adrawan nito, deklaradong anti-Marcos Day para sa mga nanggigigil at abot hanggang langit ang pagtutol sa paglilibing kay dating Pangulong Ferdinand E. Marcos Sr. sa Libingan ng mga Bayani (LNMB).", "Ang #MarcosNOTaHero at #MarcosBurialProtest na mga pagkilos ay gagawin sa iba\u2019t ibang panig ng Metro Manila at inaasahang sasabayan muli ng mga pagkilos rin sa mga lalawigan, gaya ng nangyari noong Nobyembre 25.", "Ang mga militanteng grupong Kilusang Mayo Uno (KMU), International League of People\u2019s Struggle \u2013 Philippines (ILPS-PH) at ang grupo ng kababaihan na Gabriela ang mangunguna sa pagtitipon sa Mendiola na siyang bukana ng Malaca\u00f1ang matapos magmartsa mula sa Mabuhay/Welcome Rotonda sa lungsod ng Maynila.", "Hindi katanggap-tanggap sa maka-kaliwang mga grupong ito ang pag\u00adyakap din ni Pa\u00adngulong Duterte sa mga promoter ng Martial Law, pa\u00adngungu\u00adna ng itinutu\u00adring nilang diktador na si Marcos, habang nakiki\u00adpagkasundo sa Communist Party of the Philippines (CPP) na unang-unang pinuntirya ng namayapang diktador at kumakalas sa anino ng Estados Unidos.", "Hinamon din nito si Pangulong Duterte na bawiin at kuhanin ang mga ill-gotten wealth ng mga Marcoses kabilang ang mga art works na dinidinig ngayon sa Manhattan court.", "Ang iba pang sektor na maglulunsad ng anti-Marcos rally bukas ay kinabibilangan naman ng mga religious groups, mga propesyunal at iyong tinatawag na middle class na ang magiging pagtitipon ay sa EDSA People Power Monument.", "Ang grupong ito ay lalahukan ng tinaguriang \u201clegitimate minority\u201d ng Kamara pero nilinaw ni Akbayan partylist Rep. Tom Villarin na miyembro ng grupo, hindi ito one-time na pagkilos kundi tuluy-tuloy na protesta sa buong bansa hanggang sa anibersaryo ng ED\u00adSA 1, ang orihinal na People Power Revolution, sa Peb\u00ad\u00adrero 2017.", "Si Sen. Francis \u2018Kiko\u2019 Pangilinan ay nag-post sa kanyang Twitter account ng imbitasyon sa publiko para makiisa sa pagkilos ngayong araw.", "\u201cTomorrow, church bells will ring; our voices will remain resolute:\u00a0#MarcosNotaHero. Join us in our mass noise barrage and principled protest,\u201d panawagan ni Pangilinan kahapon.", "Para masigurong magiging mapayapa ang mga pagkilos, lalo pang pina\u00adigting ni National Capital Region Police Office (NCRPO) Director Oscar Albayalde, ang pagbabantay ng mga pulis sa lugar na pagdarausan ng mga protesta habang pinaiiral ang \u2018maximum tolerance\u2019 alinsunod sa utos ni PNP chief Dir. Gen. Ronald \u2018Bato\u2019 dela Rosa na walang pipigiling rally hangga\u2019t nananati\u00adling mapayapa ang mga ito."], "category": "National", "title": ["Anti-Marcos Day ang Bonifacio Day ngayon!"]},
{"content": ["\u201cThe campaign against drug will continue \u2018til the last day of my term. I will not stop until the last drug pusher is out of the street and the last drug lord or king killed. Iyan ang pangako ko sa inyo.\u201d", "Ito ang muling iniha\u00adyag ni Pa\u00adngulong Rodrigo Duterte sa kanyang talumpati sa pagpapasinaya ng kauna-unahang Mega Drug Abuse Treatment and Rehabilitation Center sa Fort Magsaysay, Laur, Nueva Ecija kahapon ng hapon at naging maanghang pa rin ang babala nito laban sa mga drug lord at tulak ng ilegal na droga.", "Pero gaya ng mga nauna nitong deklarasyon laban sa mga drug lord, muli itong sinalubong ng hamon ng mga netizens sa social media kung bakit hanggang ngayon ay buhay na buhay at malayang-malaya pa si Peter Lim na pinangalanan mismo ng Pangulo na drug lord at binantaan pa niyang papatayin oras na tumuntong sa airport ng Pilipinas.", "Binigyan-diin ng Pa\u00adngulo sa kanyang talum\u00adpati na sinisiguro niya sa sambayanang Filipino na gagawin niya ang panga\u00adkong ito, \u201cI don\u2019t care about media whether it\u2019s international or\u2026That is not my problem anymore. Elections are over and what I need to do is just to comply with my promise,\u201d ani Pangulong Duterte.", "Dagdag pa nito, \u201cRemember that I promise the country that, if elected, I would go away with graft and corruption. And it will be done, I assure you. I give you my solemn promise\u2026and drugs with the help, of course, of the good souls in this planet, we will overcome and make it\u2026Basta sa panahon ko, tatapusin ko ito. Kung hindi, ako ang matapos, okay lang.\u201d", "Ipinaliwanag pa nito na ang mga nangyaring patayan o mga kaso ng summary executions/salvage at extrajudicial killings bago siya maupo o sa unang mga linggo ng kanyang panunungkulan ay hindi kagagawan ng kanyang gobyerno.", "\u201cYou know, the first six weeks ng assumption ko sa office, hindi amin iyon. Hindi sa gobyerno iyon. Hindi kami nagbabalot ng tao, ng plastik. We are not producing mummies in this country, sa Egypt lang iyon,\u201d ani Duterte.", "\u201cMy orders were very specific: Go and find them, apprehend them, arrest them. If they choose to fight violently, and you find yourself in danger, as a soldier and as a military man, go ahead and kill him. That\u2019s about it. That\u2019s the law. I was all along using the law,\u201d dugtong na eksplanasyon nito.", "Panghuli, iginiit ni Pangulong Duterte na hindi nito pababayaan na magaya ang Pilipinas sa ibang lugar na pinalubog ng problema ng ilegal na droga na ilang ulit na rin niyang sinabi sa mga nakaraang talumpati at maging noong panahon ng kampanya.", "Si Sen. Panfilo \u2018Ping\u2019 Lacson naman, may komento ukol sa kaliwa\u2019t kanang patayan na isinasakay sa \u2018war on drugs\u2019 ng Duterte administration.", "Hindi na rin maalis ang pinagdududahan na ng publiko na ang pamahalaan ang nasa likod ng extrajudicial killings (EJK) o state-sponsored ang mga patayan.", "Dahil dito, ayon kay Lacson, tulad ng nauna niyang sinabi sa pamunuan ng Philippine National Police (PNP), na upang maalis ang dudang may kinalaman sa EJK ay kailangan resolbahin nito ang mga vigilante killings."], "category": "National", "title": ["\u201cI WILL NOT STOP!\u201d"]},
{"content": ["Nabalahaw sa dalampasigan ang isang international vessel matapos na sumadsad dahil sa masamang panahon sa Sanchez Mira, Cagayan Lunes ng madaling-araw.", "Nabatid kay Philippine Coast Guard (PCG) Spokesman Commander Armand Balilo, ang M/V Salvage Titan ay galing sa Oieka, Japan at pa\u00adpunta sana ng Malaysia at Cambodia kung saan hila-hila nito ang isang barge na may kargang crane.", "Sanhi ng malalakas na alon at masungit na panahon, napadpad ang barko sa karagatan ng Sanchez Mira hanggang sa tuluyang sumadsad sa dalampasigan ng Sitio Calingkingan sa Brgy. Barzan, Sanchez Mira.", "Isang\u2002Taiwanese company, ang may-ari ng barko pero pawang mga Pilipino ang kapitan at labing-apat nitong tripulante.", "Wala namang nasawi, o nasugatan sa nabanggit na insidente at kaagad naman silang na-rescue ng PCG."], "category": "National", "title": ["Barko, sumadsad sa Cagayan"]},
{"content": ["Nasawi ang may 12 katao na karamihan ay school girls matapos magkasunog sa isang dormitory sa Adana, southern Turkey.", "Ayon sa lokal na opisyal ng Istanbul, electric faulty wiring ang sanhi ng sunog sa dormitoryo kung saan ang mga nasawing estudyante ay tumalon sa bintana matapos na mataranta sa sunog habang ang iba naman ay hindi nabuksan ang fire exit door sa itaas ng gusali.", "Ayon kay Adana Region Governor Mahmut Demirtas, sa 12 nasawi, 11 ang school children na pawang babae, habang isa naman ang tutor habang 22 katao naman ang nasugatan matapos tumalon sa bintana na pawang nagtamo ng minor injuries.", "Naganap umano ang sunog dakong alas-7:25 ng gabi sa nasabing bansa at naapula ang apoy matapos ang tatlong oras.", "Inaalam naman ng mga awtoridad kung ang fire exit door ay nakakandado kung kaya hindi nakalabas ang mga estudyante na naging dahilan para ma-trap sila at masawi."], "category": "National", "title": ["Dormitoryo nasunog, 12 patay"]},
{"content": ["Arestado ng mga tauhan ng NBI-NCR ang isang pharmacist/drug store owner makaraang mahulihan ito ng mga pekeng gamot sa Lopez, Quezon kamakalawa.", "Nasa 1,893 piraso ng mga over the counter na gamot sa ubo, sipon, lagnat at kirot ang nasamsam ng mga awtoridad sa suspek na si Ma.\u2002Bella Oriarte Fuentes 62-anyos, sa kanyang pharmacy sa Brgy. Burgos, sa nasabing bayan.", "Ang mga gamot ay kinabibilangan ng medicol, Tuseran, Biogesic, Myra, Neozep, Dolfenal at Decolgen.", "Nakakulong na nga\u00adyon ang suspek at sasampahan ng kasong paglabag sa Trademark Infringement Section 170 ng RA 8293."], "category": "National", "title": ["Pharmacist tiklo sa pekeng gamot"]},
{"content": [" \u2014 Bumulagta sa gilid ng kalsada ang isang barangay kapitan at tatlo pang kaanak nito matapos pagbabarilin ng mga hindi pa nakikilalang salarin ang mga biktima na lulan ng tricycle kamakalawa ng gabi.", "Kinilala ng Sta. Barbara Philippine National Police (PNP) ang mga biktima na sina Cristillo Aban, incumbent punong barangay ng Banzal ng bayang ito, ang mga anak nito na sina Brian at Dionisio Ballesteros at bayaw na si Manuel Aquino, pawang mga nasa hustong gulang at residente sa nabanggit na lugar.", "Batay sa salaysay ng ilang residente sa Brgy. Malanay kung saan nangyari ang pananambang, nakarinig na lamang ang mga ito ng magkakasunod na putok ng baril at nang humupa ay lumabas ang mga ito ngunit nakita nang duguan at wala ng buhay ang mga biktima.", "Narekober sa pinangyarihan ng insidente ang mga basyo ng kalibre .40, kalibre .45 at .9mm na baril.", "Inaalam na ng mga awtoridad ang pagkakakilanlan ng mga suspek at sa motibo ng pamamaslang."], "category": "National", "title": ["Kapitan, 3 pa patay sa Pangasinan ambush"]},
{"content": ["Nasa 20,000 katao ang lumikas sa Syria sa loob lamang ng 72 oras matapos ang sunud-sunod na opensiba sa Eastern Aleppo.", "Ayon kay Krista Armstrong, spokeswoman ng Geneva base-International Committee of the Red Cross, ang mga mamamayan ay nagkanya-kanyang alis sa pangambang mada\u00admay sa kaguluhan.", "Ang ibang mga takot na takot na sibilyan ay lumayas sa lugar at hindi na nagdala ng kanilang mga gamit.", "Una nang inihayag ni United Nations humanitarian chief Stephen O\u2019Brien na umabot na sa 16,000 ang lumikas mula sa Aleppo.", "Ang opensiba ng Syrian government laban sa mga rebelde ay nagbigay ng pagkaalarma sa international community.", "Kasabay nito, nanawagan ang France para sa isang agarang UN Security Council session dahil sa nangyayaring kaguluhan."], "category": "National", "title": ["20K lumikas sa Eastern Aleppo"]},
{"content": ["Isang Chinese vessel na nakadaong sa bayba\u00adying dagat sa bahagi ng Barangay Bakhaw Norte sa Kalibo, Aklan, ang inalis na dahil sa pagsisimula ng dredging project sa Aklan River.", "Ang nasabing barko ng MV Zhong Hai 18, ay inalis simula pa noong November 22 dahil sa sisimulang paghuhukay sa nasabing ilog.", "Ayon kay Engr. Roger Esto ng Provincial Planning and Development Office (PPDO), ang nasabing barko ang siyang gagamitin sa paghuhukay sa nasabing ilog na kinontrata ng STL Panay Resources Co. Ltd.", "Ang nasabing kumpan\u00adya ang nag-alok ng paghuhukay sa ilog kapalit ng pagbili ng materyales para maialis ito.", "Dahil sa nasabing paghuhukay, maraming residente ng Kalibo ang nagpahayag ng takot sa nasabing dredging pro\u00adject, sa kadahilanang naranasan na nila ang pagguho ng riverbanks.", "Dahil marami na ang hindi umaayon, humaha\u00adnap ng paraan si Kalibo Mayor William Lachica para hindi maituloy ang nasabing proyekto.", "Samantala, may teor\u00adya naman si Provincial Administrator Atty. Selwyn Ibarreta na posibleng ilang taon na ang nakalipas nang binigyan ng Kalibo government ng endorsement para sa nasabing paghuhukay na ngayon ay pilit nang isasakatuparan.", "Ang paghuhukay ng Aklan River ay nag-ugat mula sa flashflood bunsod ng pananalasa ng bagyong Frank."], "category": "National", "title": ["Paghuhukay sa Aklan River tinutulan"]},
{"content": ["Sanhi ng mahigpit na pagpapatupad ng hindi pagsuot ng helmet o pag\u00adlabag sa RA 4136 at RA 10054 o anti-helmet law, siyam na mga rider ang pawang naaresto sa inilatag na checkpoint sa Quezon City kamakalawa ng gabi.", "Ayon kay Quezon City Police District (QCPD) Director P/Senior Supt. Guillermo Eleazar, nakilala ang mga naarestong sina Jester Allan Macabagdal y Fernandez, 33; Mark Dominic Baetong y Rosario, 27; Nelson Jay Pascua y Ramos, 33; Maximo Brazas y Locano, 27; Karl Leo Beltran y Dayego, 2; Anthony Salud y Calimpo, 19; Michael Vinluan y Calimpo, 19; Michael Vinluan y Bravo, 30; Frede\u00adrick Ramirez y Limpin, 24; at Rommel Perez y Aguncillo, 46, pawang mga residente sa iba\u2019t ibang barangay sa lungsod.", "Sa imbestigasyon, dakong\u00ad alas-10:20 ng gabi nagsagawa ang pamunuan ng QCPD Police Station 3 ng checkpoint sa kahabaan ng Road 20 Avenue, Short Horn St., Brgy. Bahay Toro, Quezon City.", "Ang pagpapaigting sa checkpoint ay sanhi na rin ng serye ng mga robbery holdup at ibang kriminalidad na kagagawan ng mga naka-motorsiklo na nangyayari sa nasabing lugar.", "Bukod dito ay wala rin umanong maipakitang mga dokumento ang mga naares\u00adtong mga suspek bilang patunay na lehitimong pag-aari nila ang dala nilang motorsiklo."], "category": "National", "title": ["9 rider na walang helmet dinampot"]},
{"content": ["Arestado sa patung-patong na kaso ang isang 42-anyos na security officer ng Queen Jet Security Agency, kaugnay sa inihaing warrant of arrest ng mga tauhan ni PS/Insp. Wilfredo Taran Jr., ng GMA Municipal Police Station sa Cavite.", "Sa personal na pana\u00adyam ng Abante kay PSI Taran, nabatid na dinakip nila ang suspek na si Francisco de Leon Jr., y Dimaranan sa Brgy. Maderan sa nasabing bayan, hinggil sa kasong carnapping na isinampa laban sa kanya ng biktimang si \u2018Lei\u2019, nito lamang Mayo ng kasalukuyang taon.", "Narekober sa suspek, na nagpakilala pang pulis, ang carnap vehicle na kulay pulang Honda Civic (XMT 240), nang rekisahin ang loob ng sasakyan ay narekober din ang isang black widow caliber .25 (sr 2367) na kargado ng 4 na live ammos, dalawang PNP ID at police badge (no. 129750)", "Inamin ng suspek sa Abante na ginagamit niya ang baril at pekeng ID/Badge dahil dati umano siyang civilian agent ng isang sangay ng kapulisan. Bukod sa kasong carnapping, swak na rin sa kasong usurpation of authority at illegal possesion of firearms and ammunition ang nakalabosong suspek."], "category": "National", "title": ["\u2018Pulis\u2019 dinakma sa carnapping"]},
{"content": ["Nagbabala kahapon si Pangulong Rodrigo Duterte sa Maute group na tigilan na ang paghahasik ng gulo at huwag siyang pilitin na pumasok sa pakikidigma laban sa naturang grupo.", "Sa panayam ng mga mamamahayag kay Duterte sa kanyang pagbisita sa ilang mga sugatan sa Presidential Camp Evangelista Station Hospital sa Cagayan De Oro City, sinabi ng chief executive na hindi umano nito gusto na tuluyang humantong sa giyera ang operasyon ng tropa ng gobyerno laban sa Maute group.", "\u201cI told them they had to stop. Sana huwag na lang tayong umabot ng giyera. So, I am doing everything to prevent a war,\u201d paghahayag ni Pa\u00adngulong Duterte sa pana\u00adyam ng media kahapon ng hapon.", "\u201cSinabi ko, wala, wala, hindi ko naman sila tinatakot. Sabi ko lang na ayaw ko, ayaw kong makipag-giyera. But do not force my hand into it,\u201d tugon naman ng Pa\u00adngulo nang tanungin kung ano ang mensahe nito sa Maute group.", "Hindi naman napigil ng atake ang pagdating ni Duterte, at ito ay nakipag-pulong sa mga opisyal ng militar ukol sa kasalukuyang operasyon kontra jihadist group ni Abdullah Maute na lumusob sa bayan ng Butig.", "Iginiit naman ng mga military propagandists na umabot na sa 61 ang mga napapatay na jihadist at 12 iba ang sugatan sa labanan at kinumpirmang 35 sundalo ang sugatan rin.", "Naunang sinabi ni Duterte na gusto nitong makipag-usap ng kapaya\u00adpaan sa Maute group at Abu Sayyaf rebels upang matigil na ang ransom kidnappings, terorismo at sagupaan sa magulong rehiyon.", "Positibong inihayag kahapon ng Armed Forces of the Philippines (AFP) na umaabot na sa 60 porsyento ang nababawi ng militar sa tinatayang nasa 10 ektaryang lawak na kinubkob ng Maute Group sa Butig, Lanao del Sur."], "category": "National", "title": ["HUWAG N\u2019YO AKONG PILITIN! \u2014 PDU30"]},
{"content": ["Arestado ang isang 31-anyos na lalaki na nagpapakalat ng mga pekeng pera matapos siyang ipadampot ng kanyang biktima sa mga nagrorondang barangay tanod, kamakalawa ng gabi sa Palanca St. Quiapo, Maynila.", "Nakapiit sa Manila Police District-Police Station 3 ang suspek na si Francis Forondo, 31, residente ng 921 R. Papa St. Sampaloc, Maynila matapos ireklamo ni Ma. Teresa Corabo, 40, negosyante at nakatira sa Palanca St. Quiapo.", "Ayon kay PC/Insp. Michael Garcia, deputy station commander ng MPD-PS 3, naganap ang insidente dakong alas-otso ng gabi matapos bumili ang suspek ng limang pirasong itlog sa biktima at nagbayad ng P500.", "Agad na kinilatis ng biktima ang pera at ng matuklasang peke ay mabilis itong hinabol ni Fronda at ipinahuli sa mga nagrorondang tanod.", "Nang kapkapan ang suspek nakuha pa sa kanya\u00ad ang tatlong pekeng 500 bills at apat na piraso ng pekeng P1,000 bills at isang sachet ng shabu."], "category": "National", "title": ["Lalaki dinampot sa pekeng pera"]},
{"content": ["Nakumpiska\u2002mula mga gamit ng isang babaeng Russian national ang high-grade cocaine na itinago sa kanyang sleeping bag at jacket sa backpack nito sa Ninoy Aquino International Airport (NAIA) Terminal 3, Pasay City kamakalawa ng hapon.", "Kinilala ni Bureau of Customs intelligence officer Neil Estrella ang babaeng Russian na si \u00adAnastasia Novopashina, 32-anyos.", "Ayon sa Customs officer natuklasan ang hinihinalang cocaine sa bagahe ng naturang dayuhan.", "Bandang alas-tres ng hapon nang arestuhin ang dayuhan sa NAIA Ter\u00adminal 3.", "Nabuko ang cocaine matapos ilagay ang bagahe\u2002sa x-ray scanner ng paliparan at dito nadiskubre ang dala-dala nitong hindi pa batid na dami ng iligal na droga.", "Nabatid\u2002na\u2002galing umano sa bansang Brazil si Anastasia at dumaan muna ng Dubai bago naman bumiyahe pa\u00adpuntang Pilipinas lulan ng Emi\u00adrates flight EK-332.", "Napag-alaman\u2002na pang lima na si Novopashina sa nahulihan ng high-grade cocaine sa kaparehong lugar na pinanggalingan ng mga nahuling suspek."], "category": "National", "title": ["Ruso huli sa high-grade cocaine"]},
{"content": ["Hinahanap pa rin ng Overseas Workers Welfare\u2002Administration (OWWA)-Davao Region ang ina ng tatlong buwang sanggol na lalaki na kanyang iniwan sa isang babae na kanyang nakilala sa Ninoy Aquino International Airport (NAIA).", "Ayon kay OWWA-Davao Regional Director Eduardo\u00a0 Bellido, nakatanggap ito ng impormasyon na isang nagnga\u00adngalang Vilma Lastima na sinasabing kadarating pa lamang sa bansa mula sa bansang Jordan na siyang nag-iwan umano sa sanggol.", "Napag-alaman na ang ina ng nasabing sanggol ay naninirahan sa Maco, Compostela Valley, ngunit sa kasalukuyan ay hindi pa ito makumpirma ng ahensiya.", "Ngunit ang nabanggit na pangalan ay hindi nila makita sa kanilang record.", "Sinasabing iniwan ni Lastima ang sanggol kay Myrna Buenaobra na bago pa lamang niyang nakilala\u2002sa\u2002NAIA."], "category": "National", "title": ["Ina nang iniwang sanggol sa NAIA, hindi matunton"]},
{"content": ["Nagsasagawa ng search and rescue operation ang mga elemento ng Philippine Coast Guard (PCG) para mahanap ang dalawang nawawalang tripulante ng lumubog na passenger vessel, kamakalawa ng umaga sa karagatan sakop ng off Itbayat sa Batanes.", "Ayon kay PCG Spokesman Commander Armand Balilo, dakong alas-9:43 ng umaga lumubog ang M/V Kanzam Express may lulan na pitong tripulante sa may southwest off Itbayat, Batanes.", "Bago pa man lumubog, nasagip ng naglalayag na M/V Ingric C, ang limang tripulante.", "Sinabi ni Balilo, sa inisyal na imbestigasyon ng PCG posible umanong dahil sa masamang panahon sa lugar ang naging sanhi ng paglubog ng barko.", "Hiningian na rin ang AFP para magpadala ng helicopter na gagamitin sa search and rescue operation."], "category": "National", "title": ["Barko lumubog, 2 tripulante nawawala"]},
{"content": ["Pitong\u2002miyembro ng Presidential Security Group (PSG) ang sugatan nang pasabugan ng improvised explosive device (IED) sa Brgy. Matampay, Marawi City.", "Nasa Marawi ang mga miyembro ng PSG para sa advance party sa pagtu\u00adngo ngayon ng Pangulong Rodrigo Duterte sa nasabing lugar nang pasabugan ng IED ang kanilang convoy habang patungo sana ng headquarters ng 103rd Brigade.", "Ayon\u2002kay\u2002Armed Forces of the Philippines (AFP) public affairs office chief Col. Edgard Arevalo, bandang alas-10:45 ng gabi nang maganap ang pagsabog sa Barangay Matampay, Marawi.", "Napag-alaman na ang mga biktimang sugatan kasama ang ilang mamamahayag na nakatalaga sa Malaca\u00f1ang ay advance party ng Pangulo para sa dadaluhan nitong okasyon ngayong Miyerkules.", "Ginagamot na ospital ang mga sugatan habang pinahigpit ang seguridad sa lugar.", "Wala pa ring matukoy ang PSG kung sino ang nasa likod ng pag-atake.", "\u201cCan\u2019t say yet if the attack specifically targeted PRRD (President Rodrigo Roa Duterte) or a result of ongoing operations in the area. Can\u2019t say how it will affect the trip of PRRD to Marawi but assures public that PSG are well trained and prepared to ensure the safety of the President,\u201d pahayag ni\u00a0 Lt. Col. Michael Aquino, spokesman ng PSG.", "\u00a0Si Pangulong Duterte ay sinasabing bibisita sa Marawi para dalawin ang mga\u2002nasugatan."], "category": "National", "title": ["Advance team ni PDU30 sa Marawi, inambus"]},
{"content": ["Timbog ang umano\u2019y apo ni dating Congressman Ignacio Arroyo, isang barangay chairman na dating player ng Metropolitan Basketball Association at isa pa mula umano sa mayamang angkan ang naaresto sa isang buy-bust operation na isinagawa ng Philippine Drug Enforcement Agency (PDEA) sa isang motel sa Bacolod City.", "Kinilala ni PDEA-Negros Island Region (NIR) regional director Julius Navales ang dinakip na si Manuel \u2018Maui\u2019 Huelar, kapitan ng Baragay 35 sa Bacolod City at dating player ng Metropolitan Basketball Association.", "Kasama sa inaresto ang isa pang Christian Joseph \u2018CJ\u2019 Mijares, 20, ng Pontevedra, Negros Occidental, na sinasabing nagsisilbing runner nito, gayundin si Joseph Arroyo.", "Ayon kay Navales, matapos ang isinagawang\u00ad pagmamanman sa suspek, isinagawa ang buy-bust operation nang magpanggap na buyer ang isang ahente ng PDEA.", "Nang aktong iniaabot na ng suspek ang shabu at P500 buy-bust money ay agad itong pinosasan kasama ang kanyang runner sa isang inn sa Brgy. Sincang Airport, Bacolod City kamakalawa ng gabi.", "Nauwi sa barilan ang insidente na ikinasugat ni Arroyo sa braso na mabilis na dinala sa ospital."], "category": "National", "title": ["Apo ni Arroyo, ex-cager timbog sa droga"]},
{"content": ["Umalma ang Department of Foreign Affairs (DFA) sa banta ng opisyal ng United Nations (UN) na mananagot ang Pilipinas dahil sa paglabag sa karapatang pantao.", "Sa inilabas na kalatas ng DFA, kinastigo nito ang pahayag\u2002ni\u2002UN\u2002Special Expert on UN Assistance to the Khmer Rouge Trials, David Scheffer, matapos ipataw ang parusang habambuhay na pagkabilanggo sa dalawang dating\u00ad lider ng Cambodia.", "\u201cThe\u2002Philippine\u2002government strongly deplores reference to the Philippines in connection with atrocity crimes made by UN Special Expert on UN Assistance to the Khmer Rouge Trials, David Scheffer, following the verdict on the case against Messrs. Nuon Chea and Khieu Samphan,\u201d nakasaad na kalatas ng DFA."], "category": "National", "title": ["Banta ng UN sa PH inalmahan"]},
{"content": [" \u2014 Pinaniniwalaang marami ang nasawing sakay ng isang eroplano kabilang ang buong Brazilian football team makaraang bumagsak ito sa bansang Colombia.", "Ayon sa ulat, patuloy ang search and rescue ope\u00adration ng mga awtoridad sa bumagsak na British Aerospace 146 na may lulang 72 pasahero at siyam na crew kabilang ang Brazilian football team na Chapecoense.", "Sa kasalukuyan ay 10-katao ang nakuha sa lugar ng pinagbagsakan ng eroplano kung saan anim sa mga ito ang ligtas na.", "Nanggaling ang chartered flight mula sa Bolivia at patungo sanang Medellin sa Colombia nang mangyari ang trahedya sa isang bundok sa La Union.", "Patungong Colombia ang Brazilian football team na nakatakda sanang harapin ang Atletico Nacional ng Colombia para sa unang game ng Copa Sudamericana.", "Ngunit ayon sa Twitter account ng Jose Maria Cordova de Rionegro Airport sa Medellin, mayroong mga nakaligltas sa insidente at inaalam kung ilan ang mga ito.", "\u201cConfirmed, the aircraft license number CP2933 was carrying the team @ChapecoenseReal. Apparently there are survivors,\u201d ayon pa Jose Maria Cordova de Rionegro airport officials."], "category": "National", "title": ["Brazilian football team kasama sa plane crash"]},
{"content": ["Huli sa aktong bumabatak ng shabu ang isang dating\u2002kandidata\u2002ng Binibining Pilipinas, sa bahay ng babaeng pusher na siyang target ng buy-bust operation sa Sampaloc, Maynila, kamakalawa ng hapon.", "Kinilala ang suspek na si Mariafe Garlit. Nadakip din ang drug pusher\u00ad na si Ma. Lovella Rival, 43, ng 1721 Lardizabal Exit, Sampaloc na siyang target ng operasyon.", "Nalaman na nandoon sa bahay ni Rival si Garlit\u00a0 at naaktuhang gumagamit ng shabu. Nakumpiska sa kanila ang tatlong sachets ng hinihinalang shabu, P500 marked money at drug paraphernalia.", "Ayon kay PC/Insp. Wilfredo Sy, ng Manila-CIDG nagmantina ng drug den si Rival kung saan doon niya pinapagamit ang kanyang parukyano.", "Dinala ang dalawang babae sa CIDG-Manila para sa pagsasampa ng kaso laban sa kanila.", "Nahaharap ang mga suspek sa kasong paglabag sa Republic Act 9165 kilala bilang Comprehensive Dangerous Drugs Act of 2002.", "Nabatid\u2002na\u2002noong 1992 nang sumali sa Binibining\u2002Pilipinas\u2002si Garlit kung saan nagwagi pa ito ng Miss Photogenic award."], "category": "National", "title": ["Ex-beauty titlist naaktuhang bumabatak"]},
{"content": ["Nagpahayag ng pagkabahala ang China sa pagkakadakip sa mahigit 1,200 na Chinese nationals ng Bureau of Immigration (BI) dahil sa pagkakasangkot sa online gambling operations sa Clark Field, Pampanga.", "Ayon kay Chinese Foreign Ministry spokesman Gen Shuang, nagkaroon na ng pag-uusap ang dalawang bansa sa legal na pamamaraan sa kung paano mapalaya ang mga naarestong kababayan ng mga ito.", "\u201cWe are highly concerned about the Philippine side\u2019s detention of a large number of Chinese citizens. We will continue to monitor closely the deve\u00adlopment of the situation, keep in touch with the Philippine side, and urge the Philippine side to properly settle the matter without delay.", "Giit pa nito, hiniling na umano ng China sa Philippine authorities na agad na palayain ang kanilang mga kababayan na nakakulong na may legal na dokumento.", "Sinasabing nagulat ang China dahil sa sobrang dami ng bilang ng mga naarestong Chinese sa bansa sa kabila ng mahigpit ang paalala sa mga kababayan na nagtutungo sa ibang mga bansa na igalang ang mga batas sa mga bansang pinupuntahan ng mga ito.", "Magugunitang noong Nobyembre 24 nang maaresto ng mga tauhan ng BI ang nasabing mga Chinese nationals."], "category": "National", "title": ["Chinese arrest sa Clark, pinalagan ng China"]},
{"content": ["Ilang oras matapos ihayag ni Sen. Panfilo \u2018Ping\u2019 Lacson na naresolba na ng Senado at Kamara ang banggaan sa isyu ng \u2018arrest warrant\u2019 na iniuumang ng mga kongresista laban kay Sen. Leila de Lima, sinabi naman ni House Speaker Pantaleon \u2018Bebot\u2019 Alvarez na wala silang kasunduan ni Senate President Aquilino \u2018Koko\u2019 Pimentel III na hindi na aarestuhin si De Lima at sa halip ay nilinaw nito na opsyon pa rin ng kanilang kapulungan ang paghuli sa senadora.", "\u201cIt\u2019s still possible (ang arrest order). Depende \u2018yan sa committee on justice kung anong ire-recommend sa akin,\u201d ani Alvarez.", "\u201cWala namang ganun (na hindi ipapaaresto si De Lima). Wala akong natatandaan (na usapan),\u201d ayon pa kay Alvarez kaya kapag hindi umano tinutugunan ni De Lima ang show cause order sa loob ng 72 oras ay muling magpupulong ang komite para pag-usapan ang kanilang susunod na hakbang.", "Sa isang pahayag kahapon, sinabi ni Lacson na, \u201cSo all\u2019s well that ends well.\u201d"], "category": "National", "title": ["Pag-aresto kay De Lima, opsyon pa rin"]},
{"content": ["Lumusot\u2002na\u2002sub-committee\u2002ang\u2002panukala ni House Speaker Pantaleon\u2002\u2018Bebot\u2019\u2002Alvarez na ibalik ang parusang\u2002bitay\u2002sa\u2002bansa matapos isailalim ito sa botohan kahapon kung saan, lahat ng mga taong mahuhulihan ng 10 gramo ng shabu at iba pang\u2002uri\u2002ng\u2002droga\u2002ay bibitayin na.", "Sa\u2002botong\u20026-5\u2002inaprubahan\u2002ang\u2002pa\u00adngalang\u2002substitute House Bill 1, 16, 513, 3237, 3239 at\u00a0 3240 na ibalik ang parusang kamatayan sa bansa, hindi lamang sa mga sangkot sa iligal na droga kundi sa mga rapist, plunderer, mamamatay tao, kidnappers,\u2002carnappers, parricide, arson at iba pa.", "\u201cWe are now offering\u2002judicial\u2002killings\u2002as against\u2002the\u2002extrajudicial killings. You decide judicial\u2002or\u2002extra\u2002judicial killings,\u201d ani House deputy speaker and Cadiz Rep. Fredenil Castro na kasama ni Alvarez sa may akda sa HB 1 bago ang botohan.", "Bukod\u2002kay\u2002Castro ay bumoto ng pabor na ibalik ang parusang kamatayan sa lahat ng henious crime sina House deputy\u2002speaker\u2002Rep. Sharon Garin, Deputy Speaker, Rep. Gwendolyn Garcia, Surigao del Norte Rep. Robert Ace Barbers,\u2002at\u2002Pampanga\u2002Rep.\u2002Aurelio\u2002Gonzales Jr.", "Kabilang\u2002naman sa\u2002mga\u20025\u2002bumoto\u2002na tanging sa illegal drug lang gamitin ang death penalty\u2002sina\u2002Deputy\u2002Speaker\u2002Rep.\u2002Eric\u00ad Singson,\u2002Makati\u2002City Rep.\u2002Luis\u2002Jose\u2002Angel Campos Jr., Southern\u2002Leyte\u2002Rep.\u2002Roger Mercado, ABS partylist Rep.\u2002Eugene\u2002Michael de Vera at AN WARAY partylist\u2002Rep.\u2002Victoria Isabel Noel.", "Tanging sina Albay Rep.\u2002Edcel\u2002Lagman, Buhay\u2002party-list\u2002Rep. Lito\u2002Atienza,\u2002Akba\u00adyan party-list Rep. Tom Villarin at Siquijor Rep. Ramon Rocamora ang kumontra\u2002sa\u2002nasabing panukala\u2002nang\u2002hiwalay na pagbotohan ang dala\u00adwang\u2002bersyon\u2002ng panukala.", "Sinabi ni Castro na layon din ng nasabing panukala na amyendahan ang Section 11, Item No. 5 ng Republic Act (RA) 9165\u2002o\u2002Comprehensive Dangerours Drug Act\u2026 \u201cso that the 50 kilograms or more of methamphe\u00adtamine hydrochloride or \u2018shabu\u2019 be reduced to 10 grams or more\u201d.", "Pinalagan ni Lagman ang pag-apruba ng sub-committee\u2002on\u2002judicial reform na pinamumunuan ni Leyte Vicente Veloso, sa nasabing panukala na mistulang sadyang minadali upang makahabol sa Christmas break."], "category": "National", "title": ["NILALAGARE!"]},
{"content": ["Nagbitiw sa kanyang tungkulin si National Historical Commission of the Philippines (NHCP) chairperson Maria Se\u00adrena Diok\u00adno bilang pagpapakita ng kanyang protesta sa paglilibing kay dating Pangulong Ferdinand E. Marcos Sr. sa Libi\u00adngan ng mga Bayani (LNMB).", "Sa pahayag ni Diok\u00adno, nabatid na magi\u00adging epektibo ang resig\u00adnasyon niya bukas, Dis\u00adyembre 1, 2016.", "Sinabi ni Diokno na nagdesisyon siya na magbitiw sa tungkulin dahil sa paninindigang mali ang paglilibing sa dating diktador sa LNMB.", "\u201cThe burial of Ferdinand Marcos in the Libingan ng mga Baya\u00adni is wrong; it denies our History, erases the memory of lives lost and destroyed, mocks the collective action we took to oust the dictator, and denigrates the value of our struggle for freedom,\u201d dagdag pa ni Diokno.", "Kinondena rin nito ang administrasyon ni Pangulong Rodrigo Duterte dahil sa ginawa nitong pagbalewala sa kasaysayan nang payagang mailibing si Marcos sa LNMB.", "\u201cAt this moment in our history, every voice counts, and I wish to place mine on the side of History; not the history that the Duterte government ignores, but the History that beckons our people to demand justice that even the highest court of the land will not bestow,\u201d bahagi ng pahayag ni Diokno.", "Inakala umano niyang kaya niyang manatili sa NHCP upang protektahan ang kasaysayan mula sa mga taong labas-masok sa pamahalaan na nagtatangkang palitan at sirain ito.", "Gayunman, dahil sa dami ng mga kabataang Pinoy na lumabas upang depensahan ang kasaysayan at handang maging co-author nito para sa kanilang hene\u00adrasyon at sa kinabukasan, nalinawan aniya siya na kailangang magtulung-tulong ang lahat para bantayan ang kasaysayan."], "category": "National", "title": ["Protesta sa Marcos burial, NHCP head nag-resign"]},
{"content": ["Handa ang Social Security System (SSS) na ipagkaloob ang P1,000 umento sa pensyon nga\u00adyong Enero 2017 at karagdagang P1,000 sa taong 2022.", "Ito ang ipinabatid ni SSS Chairman Amado D. Valdez kay Senador Richard Gordon, chairman ng Senate committee on go\u00advernment corporations and public enterprises, nang magsagawa ng pagdinig sa panukala sa P2,000 umento sa SSS pension.", "\u201cOkay na kayo doon, P1,000 muna?\u201d tanong muna ni Gordon kay Dean Valdez.", "\u201cYeah! We agree to that,\u201d sagot ng SSS chairman.", "Umaabot sa 2.1 mil\u00adyong pensioners ang makikinabang sa karagdagang pension simula sa susunod na taon.", "Upang mabawi ang halagang mawawala sa SSS, binabalak naman nilang itaas ang kontribusyon ng mga miyembro mula 1 percent hanggang 5 percent.", "Bagama\u2019t umaabot sa 32.4 milyon ang miyembro ng SSS, 12 milyon lang umano ang regular na naghuhulog ng kontribusyon habang ang iba ay hindi regular ang paghuhulog.", "Ipinaliwanag ni Valdez na kung papayag sila sa isang bagsakan na P2,000 umento ng pensyon, baka sa taong 2025 ay simula nang maramdaman ang pagkabangkarote ng SSS."], "category": "National", "title": ["P1K PENSION HIKE, OKs SA SSS"]},
{"content": ["Nilaglag man siya ng kanyang dating driver-bodyguard at confessed lover na si Ronnie Dayan, walang plano si Sen. Leila de Lima na siraan o buweltahan ito.", "Giit ng senadora, hindi niya umano ugaling siraan ang isang tao na naging bahagi ng kanyang buhay.", "\u201cKahit ganun ang ginawa niya sa akin, hindi ko sisiraan ang isang tao na naging bahagi ng buhay ko. That\u2019s not me. Hindi ko gagawin \u2018yan sa kanya,\u201d ayon pa sa senadora.", "Giit pa ni De Lima, silang dalawa lamang ang nakakaalam kung ano ang naging relasyon nila partikular kung sino ang may kasalanan, kung bakit naghiwalay o natapos ang kanilang relasyon.", "\u201cKami lang ang naka\u00adkaalam kung ano ang na\u00ad\u00adging relasyon namin. Ka\u00admi lang ang nakakaalam. Alam niya kung sino ang may kasalanan, kung bakit natapos na ang relasyon namin. But I\u2019m not going to reveal any of this. Because that is my personal life. Ayoko po siraan siya. Hindi ko \u2018yun ugali,\u201d pag\u00adlilinaw ng senadora.", "Naniniwala ang senadora na may dahilan kung bakit napilitan umanong magsinungling si Dayan."], "category": "National", "title": ["Nilaglag man ni Ronnie, \u2018di pa rin bubuwelta"]},
{"content": ["Nanindigan kahapon si Sen. Panfilo Lacson na ang Senado lamang ang maaaring magdisipli\u00adna kay Senador Leila de Lima kung may nagawa itong pagkakamali at hindi ang Kamara.", "Giit pa ng senador, may umiiral na kanya-kanyang patakaran ang Kamara at Senado kung paano didisiplinahin ang kanilang miyembro at kailangang respetuhin ito ng liderato ng Kamara.", "\u201cIt\u2019s not about protecting a member of the Senate. Rather, we both have our rules in disciplining our respective members. Let\u2019s respect that,\u201d ani Lacson sa ipinosteng komento sa kanyang Twitter account.", "Hinggil naman sa binabatikos ngayong klase ng mga tanong ng mga lalaking kongresista patungkol sa pag-ibig at relasyong seksuwal nina De Lima at dating driver-bodyguard at self-confessed boyfriend Ronnie Dayan, humingi na ng sorry si Speaker Alvarez para sa kanyang mga kabaro.", "\u201cOpo, pero medyo may konting hindi tama doon. Kaya lang syempre, una\u00adwain din natin, na doon sa sitwasyon na \u2018yun\u2026 Hindi naman kasi natin mako-control din, and those things, I have to apologize,\u201d ani Alvarez patungkol sa klase ng mga tanong nina House deputy speaker Fred Castro, House majori\u00adty leader Rodolfo Fari\u00f1as at iba pa."], "category": "National", "title": ["Ping sa mga kongresista: Respeto lang!"]},
{"content": ["Kinastigo ng grupo ng kabataang aktibista si Manila Mayor Joseph Estrada matapos ang komento nito na \u2018waste of time\u2019 o pagsasayang lang ng oras ang ginawang kilos protesta ng mga kabataan noong Nobyembre 25 sa Luneta laban sa hero\u2019s burial kay dating Pangulong Ferdinand Marcos.", "Ayon sa grupong Samahan ng Progresibong Kabataan (SPARK), tila may \u2018trauma\u2019 pa si Estrada at mukhang binabangungot pa umano sa tuwing nakakakita ng malaking pagtitipon ng mga kabataan katulad ng senaryo noong EDSA Dos kung saan ang puwersa ng kabataan ang nanguna para patalsikin siya sa pagka-pangulo.", "\u201cMukhang si Estrada ang kailangan mag-move on. Marahil ay binabangungot siya kada nag-aalsa ang kabataan dahil mga kabataang sukang-suka sa kanyang pamumuno ang nagpapatalsik din sa kanya noong EDSA Dos,\u201d wika ni Joanne Lim, tagapagsalita ng SPARK."], "category": "National", "title": ["Erap matindi ang \u2018trauma\u2019"]},
{"content": ["Matapos ang nationwide \u201cBlack Friday\u201d protest ng mga anti-Marcos groups, sumugod naman kahapon sa Korte Suprema ang iba\u2019t ibang grupo na humihiling na bawiin at baligtarin ang nauna nang desisyon nito na payagang mailibing sa Libingan ng mga Bayani (LNMB) si dating Pangulong Ferdinand E. Marcos Sr.", "Sa inihaing motion for reconsideration nina dating Bayan Muna Reps. Satur Ocampo at Neri Colmenares, gayundin sina National Artist Bienvenido Lumbera, Bonifacio Ilagan at mga miyembro ng Samahan ng Ex-Detainees Laban sa Detensyon at Aresto (SELDA) hiniling ng mga ito sa Supreme Court na bawiin ang inilabas nitong desisyon noong Nobyembre 8.", "\u201cHealing cannot be imposed by one man. It cannot be imposed by the Marcos family. Sadly, it cannot be imposed even by this Honorable Court,\u201d giit ng mga ito.", "\u201cAllowing Marcos\u2019 burial at the Libingan, therefore, does not only send out a wrong signal that the Marcos atrocities during his presidency are acceptable, it actually institutionalizes the myth that Marcos was an exemplary leader and a hero. Tragically, it is tantamount to erasing all his crimes against the nation: countless human rights violations and systematic plunder of the country\u2019s coffers,\u201d dagdag pa ng mga petitioners.", "Samantala, naghain din ng mosyon si Albay Rep. Edcel Lagman sa Kataas-taasang Hukuman para baligtarin ang desisyon nito na pumapayag sa paglibing kay Marcos sa Libingan ng mga Bayani.", "Iginiit ni Lagman na bagama\u2019t nailibing na si Marcos sa LNMB ay hindi pa rin umano ito nangangahulugan na magkakaroon na nang closure ang mga isyu noong panahon ng Batas Militar.", "Nagbanta rin ang grupong Anakbayan, sa pangunguna ng national chairperson nitong si Vencer Crisostomo, na magwawala sa mga lansangan ang mga kabataan kung patuloy na magmamatigas ang sabwatang Duterte-Marcos para buhayin ang paninikil ng gobyerno.", "Sasanib umano ang kanilang puwersa sa Kilusang Mayo Uno (KMU) at Bagong Al\u00adyansang Makabayan (Bayan) sa Nobyembre 30 para maningil ng atraso sa gobyernong Duterte.", "Hirit naman ni Akbayan partylist Rep. Tom Villarin sa tila pag-aabogado pa ngayon ng Pangulo sa mga Marcoses, \u201cHe may have been trained as a lawyer but he has been elected as President of the Filipino people. Therefore he should act not like a lawyer for the Marcoses but as a President for all Filipinos.\u201d"], "category": "National", "title": ["Bawiin na\u2026 please!"]},
{"content": ["Dagdag sa init ng ulo ng mga motorista ang P1.50 dagdag presyo sa kada litro ng gasolina, epektibo ngayong araw.", "Sa abiso ng Pilipinas Shell Petroleum at Flying V, epektibo alas-12:01 kaninang hatinggabi, tumaas ng P1.50/litro ng gasolina, P1.20/litro ng diesel at P1.40/litro ng kerosene.", "Ayon sa mga kumpanya ng langis, ang ipinatupad na price adjustment ay bunsod ng malikot na galawan ng kalakal sa world crude market."], "category": "National", "title": ["P1.50 oil hike, inilarga"]},
{"content": ["Ito ang tugon ni Dela Rosa sa alegasyong gawa-gawa ng gobyerno ang natagpuang 81 mm IED \u2018di kalayuan sa Embahada ng Estados Unidos.", "Sinabi nitong imposibleng gagawin ng gobyerno na magpatupad ng Martial Law dahil ikakatakot, ikakaalarma at ikamamatay ng sarili nitong mamamayan.", "Ayon kay Dela Rosa, \u201cfor God\u2019s sake\u201d ay hindi gagawa ang pamahalaan para lamang sa Martial Law na hindi nga raw nila pinag-uusapan.", "Naniniwala aniya ito na posibleng may kinalaman sa Maute group ang responsable sa pagtatanim ng IED sa US Embassy.", "Magugunitang patuloy ang operasyon ng Armed Forces of the Philippines (AFP) laban sa Maute group dahil sa pag-atake nito sa mga sibilyan.", "Kung hindi umano terorista ay maaari ring mga aplikante ng US visa na na-deny at na\u00adgalit sa embahada.", "Sinabi naman ni National Capital Region Police Office (NCRPO) chief Supt. Oscar Alba\u00adyalde na ang natagpuang IED ay may blasting cap, detonator, cellphone, at 9-volt battery bilang po\u00adwer source na kahalintulad ng pinasabog sa Davao City night market.", "Natukoy na rin ng mga awtoridad ang nagtapon ng nasabing IED mula sa isang taxi dakong alas-dos ng madaling-araw bago ito natagpuan ng isang street sweeper ganap na alas-sais ng umaga.", "Nabulabog ang mga empleyado ng US Embassy sa Manila makaraang isang pinaniniwalaang bomba ang iniwan ng hindi nakilalang lalaki sa isang basurahan sa labas ng nasabing embahada sa Roxas Boulevard, sa Lungsod ng Maynila.", "Ayon sa Manila Police District (MPD), dakong alas-6:30 ng umaga nang makatanggap ito ng tawag mula sa US Embassy hinggil sa natagpuang kahina-hinalang\u2002bagahe. Palaisipan sa mga pulis kung target\u00a0 bang pasa\u00adbugin ang US Embassy.", "Ilang minuto ang lumipas ay agad na duma\u00adting ang mga kagawad ng MPD-Explosive Ordinance Division (EOD) at agad na siniyasat ang nasabing bomba na nakitang may isang cellphone na may nakakabit na da\u00adlawang wire at nakabalot ng electrical tape sa loob ng isang basurahan sa labas ng US Embassy.", "Dahil sa bantang pagsabog, itinaboy ng mga pulis papalayo ang mga nagbibisikleta at nag-e-exercise sa nasabing lugar at isinara sa daloy ng trapiko ang magkabilang-panig\u2002ng Roxas Boulevard.", "Isang tauhan ng bomb squad ang nagsuot ng protective gear at lumapit sa nasabing bomba at nang makita ay isinagawa ang pag-detonate na nagdulot ng dalawang mahinang pagsabog.", "Mabilis\u2002namang pinabulaanan ni PNP chief Ronald dela Rosa ang alegasyon na gawa-gawa lang ng gobyerno ang pagtatanim ng bomba upang\u2002makapagdeklara ng Martial Law."], "category": "National", "title": ["ANONG MARTIAL LAW?"]},
{"content": ["Inamin ni Philippine National Police (PNP) Chief Director General Ronald dela Rosa na mayroong umarbor kay Supt. Marvin Marcos kaya\u2019t nakabalik ito bilang hepe ng PNP-CIDG Region 8 bago pa napatay si Mayor Rolando Espinosa Sr. sa Baybay City Sub-Provincial Jail sa Leyte.", "Ayon kay Dela Rosa, tinanggal na niya si Marcos sa CIDG makaraang ikanta ito ni Kerwin Espinosa sa mga PNP officials na sumundo sa kanya sa Abu Dhabi.", "Ipinahiwatig ni Dela Rosa na posibleng hindi napatay si Mayor Espinosa kung hindi niya ibinalik sa posisyon si Marcos makaraang may umarbor dito.", "Gayunman, tumanggi si Dela Rosa na banggitin kung sino ang tumawag sa kanya para hilinging ibalik sa PNP-CIDG Region 8 si Marcos.", "Ang tanging sinabi ni Dela Rosa ay mataas ang posisyon ng umarbor kay Marcos kaya\u2019t kinailangan niyang sumunod sa utos nito.", "Nakahanda naman si Dela Rosa na ibunyag ang pangalan ng nagpabalik sa posisyon kay Marcos sa isang executive session ng Senado."], "category": "National", "title": ["Kaso ni Supt. Marcos inaarbor kay Bato"]},
{"content": ["Parang apoy na kumalat kahapon ang balitang nag-collapse diumano si Pangulong Rodrigo Duterte kaya\u2019t nakansela ang pulong sana nito sa bumibisitang Bangladeshi officials.", "Sa bibihirang pagkakataon, mabilis na nagbigay ng pahayag ang \u2018closest aide\u2019 ng Pangulo na si Special Assistant to the President Bong Go para maigting na pabulaanan ang ulat.", "Pero maliban sa matipid na, \u201chindi totoo\u201d ay tumanggi nang pahabain pa ang paliwanag.", "Si Presidential Communications Office (PCO) Sec. Martin Andanar, ito ang inisyal na sagot sa balita, \u201cSo far, negative. Walang ganyang istorya.\u201d", "Makaraan ang ilang oras, ito na ang pahayag ni Andanar, \u201cWe would like to assure our people that the President is in good physical and mental health. He is strong and agile and can stand the responsibilities and demands of the presidency.\u201d", "Ayon naman kay presidential spokesman Ernesto Abella, \u201cno such thing.\u201d", "Bago ito, nag-isyu rin ng opisyal na statement si Abella sa media kung bakit nakansela ang pulong ng Pangulo sa Bang\u00adladeshi officials na ang pangunahing agenda ay ang pagsosoli ng milyun-milyong bank deposits na na-hack at nailipat sa bangko sa Pilipinas noong Pebrero.", "\u201cThe meeting of PRRD (President Rodrigo Roa Duterte) with Bangladeshi officials has been cancelled due to pressing matters that demand the President\u2019s immediate attention. At any rate said Bangladeshi officials have already met with various heads of agencies to discuss matters regarding the heist,\u201d anang tagapagsalita."], "category": "National", "title": ["PDU30 nag-collapse?"]},
{"content": ["Pinasok ng mga magnanakaw\u2002na\u2002tinaguriang \u201cDaga-Daga\u2002gang\u201d\u2002ang Bank of Makati branch sa San Pablo City, Laguna.", "Natuklasan\u2002ang\u2002pagnanakaw Lunes ng umaga\u2002nang\u2002magbukas\u2002ang bangko.", "Wasak\u2002ang\u2002kongkretong sahig at pwersahang binuksan ang mga cabinet at drawers.", "Wala\u2002pa\u2002namang\u2002pahayag ang pamunuan ng bangko kung nabuksan ba ang vault at kung magkano ang natangay na pera.", "Ayon sa imbestigasyon ng San Pablo City Police, dumaan sa kanal ang mga suspek bago gumawa ng tunnel patungo sa ilalim ng bangko at saka winasak ang flooring. Patuloy pa ang imbestigasyon ng mga pulis sa pangyayari."], "category": "National", "title": ["Bangko pinasok ng Daga-Daga Gang"]},
{"content": ["Pinagkaguluhan\u2002ang ilang pagkaing Pinoy sa isinagawang\u200217th\u2002International\u2002Christmas\u2002Bazaar of the Friends of the Child (FOC) Charity Association\u2002na ginanap sa Helexpo Maroussi sa At\u00adhens, Greece kamakailan.", "Ayon\u2002sa\u2002Department of Foreign Affairs (DFA), dumalo ang mga opis\u00adyales\u2002ng\u2002embahada ng Pilipinas sa Athens sa naturang\u2002okasyon\u2002kung saan\u2002ipinagmalaki\u2002nito ang dalawang Christmas parols na isinabit sa Phi\u00adlippine booth sa bazaar.", "Dito\u2002ay\u2002pinagkaguluhan\u2002ng\u2002mga\u2002dumalo\u2002sa\u2002nasabing\u2002okasyon ang pansit bihon, vegetable spring rolls o lumpia, chicken siopao, beef empanada, ensaymada, buko pandan at atsara.", "Gayundin,\u2002ibinenta rin ang iba pang produktong Pinoy tulad ng mango juice, native bags, fans and hats, ladies\u2019 neckla\u00adces at hikaw na mula sa fresh water pearls.", "Ang\u2002okasyon\u2002ay\u2002dinaluhan\u2002din\u2002ng\u2002mahi\u00adgit sa 30 embahada at konsulado tulad ng ASEAN Embassies of Indonesia, Thailand\u2002at\u2002Vietnam\u2002at ang honorary consulate of Malaysia."], "category": "National", "title": ["Pansit at lumpia laging \u2018sold out\u2019 sa Greece"]},
{"content": ["Dahil\u2002sa\u2002nakuhang bomba na malapit sa embahada ng Estados Unidos sa Maynila, nakaalerto nga\u00adyon ang puwersa ng Southern Police District (SPD) kung kaya\u2019t muling ipatutupad ang \u2018Oplan Sita Ope\u00adration\u2019 at mobile checkpoint sa buong Southern Metro Manila.", "Nagpalabas\u2002ng\u2002direktiba si SPD Director, Chief Supt. Tomas Apolinario Jr. sa mga chief of police, precinct commanders at mga tauhan nito, na simula kamakalawa ng gabi ay muling ipatupad ang Oplan Sita at mobile checkpoint sa kani-kanilang mga lugar na nasasakupan.", "Kamakailan ay ipinag-utos ni Pangulong Rodrigo Duterte, na tanggalin ang checkpoint sa mga lansangan dahil ito ay nakakasagabal at nagdudulot ng matinding trapiko.", "Subalit, dahil sa bombang natagpuan malapit sa U.S. Embassy, mu\u00adling ipinatupad ng SPD ang mga checkpoint sa buong\u2002Southern\u2002Me\u00adtro Manila, na kinabibilangan ng Makati, Pasay,\u00ad Para\u00f1aque, Las Pi\u00f1as, Muntinlupa, Taguig City at sa bayan ng Pateros.", "Bukod dito, magpapatupad din ng police vi\u00adsibility sa mga shopping malls, mga terminal, pantalan at mga matataong lugar.", "Nagbabala din si Apolinario sa mga kapulisan na huwag patulog-tulog sa pansitan."], "category": "National", "title": ["SPD nakaalerto: Oplan Sita Operation at mobile checkpoint"]},
{"content": ["Ipinuwesto na sa mas strategic locations ang tropa ng militar kasama ang mga tangke upang wakasan ang paghahasik ng kaguluhan ng mga te\u00adroristang kasapi ng Maute Group sa Butig, Lanao \u00addel Sur.", "Ito ang inihayag ng pamunuan ng Armed Forces of the Philippines (AFP) sa pananais na matapos na agad ang inilunsad na kaguluhan ng Maute terror group na naka-okupa sa ilang government offices sa nasabing bayan.", "Gayunman,\u2002inamin ni AFP-Western Mindanao Command Maj. Felimon Tan na magi\u00adging maingat pa rin sila sa isinasagawang ope\u00adrasyon sa kadahilanang marami pang mga sibil\u00adyan ang nasa paligid kung saan naganap ang magli-limang araw nang engkuwentro.", "Una nang kinumpirma ni Tan na nasa halos 40 terorista na ang nasawi habang nasa 15 sundalo ang nasugatan."], "category": "National", "title": ["Tangke ipinosisyon vs Maute Group"]},
{"content": ["Nilinaw ni Kerwin Espinosa, ang tinaguriang Eastern Visayas drug lord na hindi tumanggap ng payola mula sa kanya ang hepe ng Albuera Police na si Chief Insp. Jovie Espenido.", "Ayon kay PNP chief Director General Ronald dela Rosa, sinabi sa kanya ni Kerwin na naka-ilang beses niyang itinext si Espenido para alukin ng payola o drug money pero puro mga verses mula sa Bible ang sagot nito.", "Pero sinabi ni Kerwin na ang dalawang beses na pagkakataon na tumanggap ng pera si Espenido ay \u00adibinigay naman nito sa simbahan.", "Sinabi ni PNP chief na ang pahayag ni Kerwin ay lalo pang nagpatibay sa kanilang kumpiyansa kay Espenido.", "Nilinaw din ni Dela Rosa na hindi suspendido si Espenido at nananatili pang hepe ng Albuera Police."], "category": "National", "title": ["Espenido nilinis ni Espinosa"]},
{"content": ["Kapwa\u2002nasawi\u2002ang isang ninong at kanyang 10-buwang\u2002inaanak\u2002makaraang\u2002pagbabarilin\u2002ng dalawang\u2002hindi\u2002kilalang armadong\u2002lalaki\u2002habang ang biktima ay nakikipag-inuman sa bahay ng kanyang kumpareng may binyagan sa Brgy. San Rafael 1, San Jose del Monte City, Bulacan, Linggo ng gabi.", "Kinilala\u2002ng\u2002pulisya ang biktimang sina Aldrin Grosim, 24, residente ng Area H, Sapang Palay at kanyang inaanak na si Vien, ng Brgy. San Rafael 1, kapwa ng nasabing lungsod na nagawang maisugod sa Sapang Palay District Hospital ngunit kapwa nasawi bunga ng mga tama ng bala sa kalibre .45 pistol sa kanilang katawan habang tumakas ang mga suspek lulan ng isang sasakyang walang plaka.", "Bandang\u2002alas-8:45\u2002ng gabi nang maganap ang insidente habang ang biktimang si Grosim ay dumalo sa binyagan ng kanyang inaanak\u2002at\u2002nasa\u2002kasagsagan ng inuman sa bahay ng kanyang kumpare sa nasabing address nang biglang dumating\u2002ang\u2002dalawang armadong suspek saka pinagbabaril ang biktima at tamaan ng ligaw na bala ang bagong binyag na inaanak.", "Nang matiyak na napuruhan na ang pakay ay mabilis na tumakas ang mga suspek."], "category": "National", "title": ["Mag-ninong, utas sa pamamaril"]},
{"content": ["Hindi sukat akalain ni Raquel Balois, estud\u00adyante ng Mondriaan Aura College sa Lungsod ng Olongapo na mapagbibigyan ang kanyang kahilingan ng pamunuan ng isang prominenteng theme park para sa mga katutubong Aeta ng Subic, Zambales matapos siyang makalikom ng mahigit isang libong likes, comment at share gamit ang kanyang facebook account.", "Sa tulong ng kanyang mga kaklase at kaibigan, nagsimulang i-post ni Raquel sa kanyang FB account ang kanilang napagkasunduan ng social media account manager ng Fantastic Theme Park Subic kamakalawa ng hapon kung saan ay kaila\u00adngan lamang umano nito makalikom ng tig-isang libong likes, shares at comments upang mapagbigyan ang kanyang hiling.", "Ayon pa sa social media account manager, maliban sa libreng rides at pamamasyal ay may nakalaan din umanong masarap na meryenda para sa mga katutubong Aeta.", "Kaya naman wala pang isang araw matapos ang kasunduan umarangkada na agad sa 2.1k likes, 1.2k comments at 1.2k shares hanggang kamakalawa ng umaga, kaya naniniwala si Raquel na mabibigyan ng katuparan ang kanyang hiling para sa mga katutubong Aeta.", "Sa panayam ng Abante kay Raquel, naisip niya na ang mga katutubong Aeta ang pasayahin nga\u00adyong nalalapit na kapaskuhan dahil bihira umano ang mga ito bumaba sa kabihasnan dahil sa pagi\u00adging matatakutin sa mga taong \u2018unat\u2019 ang buhok.", "\u201c\u2018Yung mapweng kids po kasi ang layo ng nilalakad nila paakyat ng bundok, 1 hanggang 2 oras. Bihira lang sila makababa, kaya sila po ang gusto ko bigyan ng regalo at pasayahin,\u201d ayon pa kay Raquel."], "category": "National", "title": ["Katutubong Aeta pasasayahin ngayong Pasko"]},
{"content": ["Sa trahedya nagtapos ang isang masaya sanang birthday party ng isang dalawang taong gulang na batang lalaki matapos na salakayin ng mga hindi nakikilalang mga kala\u00adlakihang lulan ng motorsiklo at paulanan ng bala ang mga nag-iinumang bisita kung saan ay kabilang sa nasawi ang mismong ama ng bata sa Caloocan City kamaka\u00adlawa ng gabi.", "Ganap na alas-7:45 ng gabi nang maganap ang insidente sa bahay ng birthday celebrant sa Barangay 176, Bagong Silang ng nasabing lungsod. Kasalukuyan noong masayang\u2002nag-iinuman ang ama nitong si Robbie Cabanisas kasama ang mga kaibigang sina Gernie Maga, Joselito Dionson at pinsang sina Rommel Cabanisan at Berlin Cabanisan nang duma\u00adting ang isang motorsiklong lulan ang dalawang suspek na magkaangkas.", "Tanging nakaligtas si\u00a0 Rommel habang ginagamot pa rin ang kapatid nitong si Berlin."], "category": "National", "title": ["Tandem nag-gatecrash sa bday party"]},
{"content": ["Isa ang nasawi habang 16 iba ang sugatan sa naganap na walang habas na pamamaril sa New Orleans at sa Kansas City sa USA.", "Ayon sa ulat, sinabi ni New Orleans Police Department Supt. Michael Harrison na ang mga biktima ay kinabibilangan ng walong lalaki at dalawang babae na nasa edad 20-an\u00adyos hanggang 37-anyos habang isang lalaki naman ang naitalang namatay.", "Arestado naman ang dalawang suspek na nakuhanan ng isang baril habang ang isa ay sugatan din.", "Base sa imbestigasyon, dakong ala-1:30 ng mada\u00adling-araw nang maganap ang pamamaril sa isang Bourbon Street sa isang tourist quarter.", "Agad na nagpakalat ng mga kapulisan sa lugar habang patuloy ang ginagawa nilang malalim na imbestigasyon.", "Samantala, pito katao rin ang sugatan kabilang ang isang kritikal sa nangyaring palitan ng putok ng mga armadong kalalakihan at mga pulis sa Kansas City, Missouri dakong alas-2:30 ng madaling-araw."], "category": "National", "title": ["1 patay, 17 sugatan sa pamamaril"]},
{"content": ["Iniutos\u2002kahapon\u2002ni Mayor Joseph \u2018Erap\u2019 Estrada ang pagbibitiw ng lahat ng 690 traffic enfor\u00adcers ng Manila Traffic and Parking Bureau (MTPB) dahil sa mara\u00adming rekla\u00admong natanggap sa pang-aabuso at pangingikil sa mga motorista.", "Kasabay\u2002nito,\u2002pormal namang inilunsad ng Lungsod ng Manila ang \u2018traffic super body\u2019 na binubuo ng mga opisyal ng MPD-TEdU, Department of Public Services (DPS), Manila Tricycle Regulatory Office, Office of the City Engineer, Manila Barangay Bureau, City Treasurer\u2019s Office, at ng Manila City Hall Action and Support Assignment (MASA), kabilang na ang mga opisyal at kinatawan ng mga local transport groups tulad ng Consolidated Truckers Association, Fejodap,\u00a0 at Pasang Masda; Parents-Teachers Associations (PTAs), city councilors, at opisyal ng barangay na pangunahing mangangalaga sa daloy ng trapiko sa lungsod.", "\u201cToday, I have ordered all traffic enforcers of MTPB to step down and turn in their resignation letters. I want all of them out, no exception. Tama na. Sobra na. Pa\u00adlitan na,\u201d sabi ni Estrada.", "Samantala, aabot sa 174 pulis ang nanga\u00adnganib na sibakin anumang araw dahil sa pagiging positibo sa droga.", "Iginiit ni Philippine National Police (PNP) Chief Ronald dela\u00a0 Rosa na walang nang puwang sa serbisyo ang nasabing mga pulis."], "category": "National", "title": ["690 traffic enforcers pinag-resign ni Erap"]},
{"content": ["Sisimulan na ang pagsasalang sa human trials ang isang bagong bakuna na layong masugpo at maprotektahan ang publiko sa sakit na human immunodeficiency virus (HIV) sa South Africa.", "Ayon sa ulat, base sa inilabas na kalatas ng National Institutes of Health (NIH), ang HVTN 702 ang pinakamalaki at pinakabagong HIV vaccine clinical trial na isasagawa sa South Africa kung saan sa kasalukuyan ay aabot na sa pitong mil\u00adyon ang nahawahan ng nasabing virus.", "Sisimulan ang trials para sa bakuna sa 5,400 mga kalalakihan at kababaihan sa nasabing bansa na itinuturing na sexually active upang malaman kung epektibo itong pangontra sa HIV.", " Ibibigay ang naturang bakuna sa mga umeedad na 18 hanggang 35-taong gulang na nakatira sa 15 lugar sa buong South Africa."], "category": "National", "title": ["HIV vaccine ituturok na!"]},
{"content": ["Patay ang isang barangay tanod matapos na ito ay barilin ng kanyang pinsan habang nagmamando ng trapiko sa San Luis Street, Purok 4, Brgy. Landayan, San Pedro City, Laguna kamakalawa ng hapon dahil sa matagal nang alitan.", "Batay sa report ng San Pedro Police, naka-duty umano bilang traffic enforcer ang biktimang si Romualdo Omalin y Villa, 48-anyos, nang dumating ang pinsan nito na si Nel Omalin, 40-anyos.", "Walang sabi-sabing binaril ng suspek gamit ang isang kalibre .40 ang biktima na tinamaan sa ulo.", "Naisugod pa sa Amante Hospital ang biktima subalit idineklara na itong patay ng doktor."], "category": "National", "title": ["Bungo ng tanod binutas ni insan"]},
{"content": ["Sa patuloy na sagupaan, umakyat na sa 19 miyembro ng Maute Group ang nasawi sa Butig, Lanao del Sur.", "Ito ang kinumpirma kahapon ni Armed Forces of the Philippines (AFP) spokesman, Brig. Gen. Restituto Padilla, kung saan base sa talaan,\u00a0 Lunes ng umaga, 19 na kasapi ng Maute group ang\u00a0 nasawi habang anim naman ang nasugatan sa hanay ng mga sundalo.", "Pero tiniyak naman ni Padilla na nasa ma\u00adayos nang kondisyon ang mga sugatang sundalo na pawang ginagamot pa ngayon.", "Ayon kay Padilla, ang ginawang pagkubkob ng Maute Group sa bahagi ng bayan ng Butig ay pagpapakita na malakas ang kanilang pwersa upang makakalap ng suporta mula sa mas malalaking tero\u00adristang grupo.", "Sa huling datos ng AFP, nasa 100 lang ang miyembro ng nasabing grupo at mayroon silang 70 armas pero \u00adayon kay Padilla, patuloy ang pag-recruit ng grupo para sa mga bagong mi\u00adyembro.", "Patuloy pa ang opensiba ng militar kaya halos 90 porsyento na ng mga residente sa bayan ng Butig, Lanao del Sur ang inilikas na sa takot na madamay.", "Kinumpirma\u2002naman ito ni Butig Ma\u00adyor Dimnatang Pansar, na nagsabing 15,000 residente na sa kanilang bayan ang nailikas, katumbas ito ng 90 por\u00adsyento ng populasyon ng buong Butig.", " Nakapirma\u2002nang pansamantala sa Marawi City ang mga inilikas na residente na ngayon ay patuloy na nirarasyunan ng mga pangangailangan gaya ng pagkain at mga damit.", "Samantala,\u2002ayon kay Col. Roseller Murillo, commander ng 103rd Infantry Brigade ng\u2002Philippine\u2002Army, nasa 300 miyembro ng Maute Group ang nasa bahagi ng Butig na sinasabing karamihan sa mga miyembro ng grupo ay residente rin sa \u00adnaturang bayan.", "Sinabi ni Murillo na noong Sabado, nagtaas pa sila ng bandila ng ISIS sa isang luma at abandonadong municipal building.", "Hanggang kahapon bigo pa rin ang militar na mabawi ang Butig na kinalalagyan ng mga \u00adarmadong grupo sa ilalim ni Abdullah Maute, ng Dawla Islamiya Fi Cotabato.", "Dahil sa hirap mapasok ang lugar, pawang Air Force planes lamang ang ginagamit ng\u2002military\u2002upang bombahin ang mga \u00adjihadist.", "Samantala, kinumpirma ng PNP na ang bombang narekober ay katulad sa pampasabog\u00a0 na\u2002ginamit sa Davao bombing kaya\u2019t malamang na kagagawan ito ng Maute Group."], "category": "National", "title": ["Lanao siege:  Maute nagkuta na sa Butig"]},
{"content": ["Kapatawaran sa unang pagkakataon ang naigawad sa isang 24-anyos na obrero, ngunit sa ikalawang pagkakataon na inulit nito ang kasalanan ay kalaboso na ang kinahantungan nito sa pagha-harvest ng ampalaya na hindi nito tanim sa Tanauan City, Batangas.", "Dakong alas-12:00 ng tanghali kamakalawa nang personal na nagtungo sa Tanauan Component Police Station ang biktimang si Lilian Lirio y Fernando, 47-anyos ng Brgy. Balele sa nasabing lungsod kasama ang Lupon ng Barangay, bitbit ang inireklamong suspek na si Berting Damian y Torres.", "Napagalaman na nahuli sa akto ang suspek sa pagnanakaw ng ampalaya sa plantation ng biktima, lumalabas din sa imbestigasyon na higit pitong kilo ng nasabing gulay ang walang paalam na pinitas ni Damian na nagkakahalaga ng halos P500.", "Ito rin umano ang ikalawang pagkakataon na ginawa ng suspek ang pagnanakaw, na kahit pinatawad sa unang pagkakataon ay nagawa pang ulitin ang maling gawain."], "category": "National", "title": ["Kalaboso sa ampalaya"]},
{"content": ["Maglalabas ng arrest warrant si House Speaker Pantaleon \u2018Bebot\u2019 Alvarez laban kay Sen. Leila de Lima kung magmamatigas ang senadora at balewalain ang ilalabas na show cause order laban sa kanya.", "\u201cMost likely I will approve a warrant of arrest. My theory is that she didn\u2019t act in her capacity as a senator,\u201d ani Alvarez lalo na kapag hiniling ito ng House justice committee sa sandaling hindi pansinin ni De Lima ang ilalabas pa lamang na \u201cshow cause order\u201d.", "Reaksyon dito ni Sen. Richard Gordon, \u201cThey can do whatever they want to do, but whether they can implement it, that\u2019s another thing.\u201d", "Dahil ang tamang pro\u00adseso umano ay mag-communicate ang liderato ng Kamara sa liderato ng Senado para siyang umaksyon sa inirereklamong senador, paliwanag ni Gordon.", "Pinanindigan naman kahapon ni De Lima ang kanyang payo kay Ronnie Dayan na magtago at huwag sumipot sa House inquiry pero hindi umano ito \u201cobstruction of justice\u201d kundi, \u201cMas maganda ang itawag natin diyan obstruction of persecution. I am trying to obstruct the acts of persecution being done to me by this administration,\u201d ayon kay De Lima."], "category": "National", "title": ["De Lima ipapaaresto ng Kamara; Sige nga\u2026 paano? \u2014 Gordon"]},
{"content": ["Ipinoporma na ng liderato ng Mababang Kapulungan ng Kongreso ang pag-amyenda sa nepotism law upang ipagbawal na sa mga opisyales ng gobyerno na iempleyo ang kanilang mga kabit.", "Ito ang nabatid kay House majority leader Rodolfo Fari\u00f1as na isa sa mga panukalang nabuo aniya sa imbestigasyon ng Kamara sa paglaganap ng ilegal na droga sa New Bilibid Prison (NBP).", "\u201cThe Speaker and I, am sure a lot member of the House will join, will file an amendment of Nepotism law,\u201d ayon kay Fari\u00f1as na patunay umano na ang isi\u00adnagawang pagdinig ng mga ito ay \u201cin aid of legislation\u201d at hindi \u201cin aid of prosecution o persecusion\u201d.", "Ayon sa mambabatas, kasalukuyang batas ukol sa nepotismo, ang tanging ipinagbabawal aniya na iempleyo ng isang government official ay asawa, anak at mga kaanak na hanggang \u201cfourth degree of consanguinity or affinity\u201d.", "\u201cPag kalaguyo hindi kasama sa law. So kailangan bawal na rin, maski kabit hindi mo na rin puwedeng i-employ,\u201d ani Fari\u00f1as."], "category": "National", "title": ["Mga kabit ibabawal sa gobyerno"]},
{"content": ["Nanindigan ang palasyo ng Malaca\u00f1ang na hindi maaaring patalsikin ng Office of the Ombudsman sa puwesto si Pangulong Rodrigo Duterte sa kabila ng kinakaharap nitong kasong plunder at graft.", "Ito ang iginiit ni Presidential Communications Office (PCO) Secretary Martin Andanar kaugnay ng naging pahayag ni Ombudsman Conchita Carpio Morales na iniimbestigahan ng kanyang tanggapan ang plunder at graft complaint na isinampa laban sa Pangulo ni Sen. Antonio Trillanes IV bago mag-eleksyon.", "Maging ang lumalawak na extrajudicial killings (EJK) na lumilikha ng impresyong \u2018state-sponsored\u2019 o udyok ng pamahalaang Duterte ay pwede rin umanong ika\u00adsabit ng Pangulo.", "Pero hanggang doon na lamang \u2018yun dahil hindi umano saklaw ng kapangyarihan ng Ombudsman ang pagpapatalsik o kahit ang pagdidisiplina kay Pangulong Duterte."], "category": "National", "title": ["\u2018Di n\u2019yo kaya si Digong!"]},
{"content": ["Naglabas\u2002na\u2002ng manual o gabay ang Department of the Interior and Local Government (DILG) para sa mga local government units (LGUs) kaugnay sa pagtalima sa Freedom of Information (FOI).", "Sa ceremonial signing ng FOI Manual, hinikayat ni DILG Secretary Ismael Sueno ang lahat ng government officials na pag-aralang mabuti ang itinatadhana ng FOI upang magamit ito sa pagpapabuti ng serbisyo sa tao.", "\u201cThrough the manual, the DILG upholds the right of its clients to access the official records, documents and transactions of the agency. I hope that through this medium, we will be able to promote an open, transparent and accountable government,\u201d ani Sueno.", "Layunin ng manual ng DILG na bigyan ng sapat na kaalaman at gabay ang mga government officials kaugnay sa basis ng pag\u00adlalabas ng impormasyon sa publiko."], "category": "National", "title": ["DILG naglabas ng FOI manual"]},
{"content": ["Dumagsa at nagtipun-tipon\u2002ang\u2002mga \u00adCuban-American\u2002sa mga kalye ng Miami, United States bilang selebrasyon sa pagkamatay ng Cuban revo\u00adlutionary icon na si \u00adFidel Castro.", "Sa ulat ng Agence France-Presse,\u2002bumusina\u2002ang\u2002mga\u2002kotse, nagtambol ng drums, sumayaw,\u2002umiyak\u2002at nagwagayway ng bandera ng Cuba ang mga Cuban national na naapektuhan ng komunis\u00adtang rehimen ni Castro.", "Karamihan sa mga dumagsa sa kalye ay pawang umalis sa Cuba at nagtungo sa US.", "Sinabi\u2002ni\u2002\u00adPablo Aren\u00adcibia,\u2002\u00ad77-anyos, gu\u00adro na umalis sa Cuba dalawang dekada ang \u00adnakakaraan, malungkot na makitang may nagbubunyi sa pagka\u00admatay ng isang tao ngunit sa nagawa nito, hindi\u2002aniya\u2002kailanman dapat nabuhay si Castro.", "Kumalat din ang mga litrato at video ng nasabing pagtitipon sa iba\u2019t ibang social media sites.", "Maliban\u2002sa\u2002Miami, makikita rin sa Little Havana at Hialeah ang pagsasayaw at pagyayakapan ng mga Cuban refugees.", "Samantala, makokon\u00adsidera na pangunahing tirahan ng dalawang mil\u00adyong\u2002Cuban\u2002nationals ang Miami dahil 70% ito sa kabuuang bilang ng mga residente sa Florida.", "Sigaw pa ng ilan na dapat ay matagal nang namatay si Castro dahil sa isa itong mamamatay tao."], "category": "National", "title": ["Party-party sa pagpanaw ni Castro"]},
{"content": ["Apat na mga kalala\u00adkihan na pawang sangkot umano sa illegal drugs ang bumulagta sa kaso nang pamamaril sa magkakahiwalay\u2002na\u2002lugar sa Quezon City, kama\u00adkalawa ng gabi.", "Unang bumulagta dakong alas-8:14 ng gabi si Gerald Tud y Tapia, 36, ng No. 183 San Juan St., Brgy. Payatas A, ng nasabing lungsod.", "Sa\u2002imbestigasyon, nang\u00adyari ang insidente sa harap ng isang canteen sa San Juan Bautista St., malapit sa kanto ng Sto Ni\u00f1o St. Brgy. Payatas, nang pagbabarilin ito ng isa sa riding-in-tandem criminals na kapwa nakasuot ng bonnet at helmet.", "Ilang minuto lang ang nakalipas ay kasunod namang pinagbabaril hanggang sa mapatay ang biktima na si Jonathan Morillo y Pacho, alyas Tata, 37, ng Sitio Gaya-Gaya, Seminary Road, Project 8, Brgy. Bahay Toro, Quezon City.", "Nangyari ang krimen sa kahabaan ng Seminary Road, Sitio Bathala,\u2002Brgy.\u2002Bahay\u2002Toro, \u00adProject 8, Quezon City.", "Samantala,\u2002dakong alas-12:22 ng gabi\u00a0 nang masawi naman ang da\u00adlawa pang drug suspect matapos na kapwa umano manlaban sa mga opera\u00adtiba ng Station Anti-Illegal Drugs-Special Ope\u00adration Task Group (SAID-SOTG) ng Quezon City Police District (QCPD) na \u00admagsisilbi lang umano ng search warrant.", "Sa ulat ng Quezon City Police District-Criminal Investigation and Detection Unit (QCPD-CIDU), nakilala ang dalawang nasawing suspek na sina Joel Cabasus y Maginta, alyas \u2018Joel\u2019, 33; at Ruel Faron y Adolfo, nasa hustong gulang kapwa residente ng Kalamyong St., Brgy. Payatas"], "category": "National", "title": ["4 BINULAGTA SA QC"]},
{"content": ["Matapos itsismis na may boyfriend at buntis, ngayon naman ay iniuugnay na rin sa illegal drugs si Vice President Leni Robredo at pinaparatangan ding nagpopondo sa #MarcosBurialProtest na mga pagkilos sa lansangan.", "Kahapon ay nagpasa\u00adlamat ang Bise Presidente kay Philippine National Police (PNP) chief Director General Ronald \u2018Bato\u2019 dela Rosa dahil sa maagap nitong pagpapasinunga\u00adling sa kumalat na drug link diumano ni Robredo.", "\u201cAko, nagpapasalamat naman tayo, marami sa aking accusations na nakakatawa na ayoko na patulan. Noong una, may boyfriend, buntis, ngayon linked na sa drugs,\u201d ani Robredo.", "\u201cGrabe naman na theory \u2018yan, i-link si VP? Sino nag-isip niyan? Grabe naman, napaka-wild na pag-iisip. Napa\u00adkabait na babae \u2018yung si VP tapos kasama sa droga? Paano mangyari \u2018yan,?\u201d reaksyon ni Dela Rosa.", "Ang isa pang nakakatawa ring alegasyon, ayon kay Robredo, ay ang bintang na siya ang nagpopondo sa mga pagkilos sa kalsada para iprotesta ang hero\u2019s burial ni yumaong Pangulong Ferdinand Marcos Sr.", "\u201cNahihirapan nga ako magpondo ng aking election case, ito pa kaya?,\u201d ani Robredo na ang tinutukoy ay ang nilalabanan pa ring election protest ni ex-Sen. Bongbong Marcos."], "category": "National", "title": ["VP Leni ayaw tigilan ng intriga"]},
{"content": ["Magpipiyesta ang mga vendors sa Quezon City ngayong Kapaskuhan matapos maglabas ng \u2018moratorium\u2019 ang lokal na pamahalaan para payagang makapag-hanapbuhay ang mga manininda.", "Ayon kay Marilou Arrieta, officer-in-charge ng Market Development and Administration Department (MDAD) ng Quezon City Hall, inaprubahan ni Mayor Herbert Bautista ang \u2018hawker\u2019s holiday\u2019 simula Nobyembre 24 hanggang Enero 8 sa susunod na taon.", "Binuksan ng city hall ang 22 vending streets para sa mga gustong magtayo ng tiangge at livelihood stalls sa kondisyong hindi ito makakasagabal sa trapiko.", "Bibigyan ng uniformed stalls/tent ang mga vendors upang hindi ito samantalahin ng ibang vendors na walang permit sa city hall.", "Tiniyak naman ng QC Police District (QCPD), Metro Manila Development Authority (MMDA), QC Department of Public Order and Safety (DPOS) at mga barangay na nakakasakop sa tatayuan ng mga vendors na hindi makaksagabal sa trapiko ang mga manininda."], "category": "National", "title": ["Wantosawang tiangge sa Kyusi!"]},
{"content": ["Palalakasin ng Social Security System (SSS) ang representasyon ng publiko sa taas-babang singil ng mga panguna\u00adhing utility services tulad ng kuryente at tubig.", "Paano ito gagawin: bumili ng share sa mga pangunahing kumpanya ng kuryente, tubig at iba pang utility services gamit ang pondo ng naturang ahensya.", "Ayon kay Social Security Commission Chairman Amado Valdez, maliban sa papasuking investment sa mga government infrastructures, balak din ng komisyon na kumuha ng share o mag-invest ng puhunan sa electricity, water at iba pang basic utilities.", "Sa ganitong pamamaraan, magkakaroon umano ng boses o representasyon ang mahigit 33 milyong miyembro ng SSS sa pagdedesisyon ng dagdag singil sa kuyente, tubig at iba pang serbisyo.", "Nais ng SSS na mag-\u2018level up\u2019 ang pagbibigay ng serbisyo sa mga miyembro at hindi lamang dapat umasa sa ayuda at benepisyo mula sa ahensya.", "\u201cSSS should seek to bring this concept of social justice further by maximizing the use of SSS funds to gain representation in corporations involved in basic utilities such as electricity and water. This gives SSS members a louder voice during deliberations on water and power rate hikes, since these have a significant and direct impact on the lives of workers and SSS pensioners,\u201d ani Valdez."], "category": "National", "title": ["SSS BIBILI NG SHARES SA TUBIG, KURYENTE"]},
{"content": ["Kasunod ng patuloy na paghina ng piso kontra dolyar, sasabay naman ang pagsirit ng presyo ng produktong petrolyo.", "Ayon sa inisyal na kwenta ng mga oil companies, posibleng pumalo hanggang P1.70 ang dagdag sa kada litro ng oil products na ipatutupad bukas, araw ng Martes.", "Sa impormasyong nakalap ng Abante, magla\u00adlaro mula P1.40 hanggang P1.70 ang price hike sa kada litro ng gasoline; P1.10 hanggang P1.20 naman ang posibleng itaas sa kada litro ng diesel; at P1.30 hanggang P1.40 naman ang ipapatong sa kada litro ng kerosene.", "Paliwanag ng mga oil companies, lubhang naapektuhan ang kalakalan sa oil products dahil sa ups-and-downs na kalakalan sa world market."], "category": "National", "title": ["Mahigit P1 oil hike"]},
{"content": ["Kung mayroong dapat tandaan ang mga empleyado ngayong Pasko, ito ay ang inuutos ng batas na tax-free dapat ang 13th month pay at ma\u00adging ang Christmas bonus hanggang sa halagang P82,000 na kanilang tatanggapin mula sa mga employers.", "Ipinaliwanag ni Angara na alinsunod sa Republic Act 10653, ang 13th month pay at iba pang benepisyong ibinibigay sa mga empleyado ng pampubliko at pribadong kumpanya, tulad ng productivity incentive at Christmas bonuses na hindi hihigit sa P82,000 ay kailangang tax-free o walang pataw na buwis.", "Bago naisabatas ang RA 10653 nitong Pebrero, bonus na hindi hihigit sa P30,000 lamang ang \u2018di binubuwisan.", "\u201cIsa talaga ang 13th month pay sa pinakikinabangan ng ating mga ordinaryong manggagawa tuwing patapos ang taon. Tinaasan natin ang tax exemption cap para naman mas mala\u00adki ang maiuuwi nilang bonus sa kanilang pamil\u00adya,\u201d ayon kay Angara, chairman ng Senate ways and means committee na siyang nag-sponsor ng batas na ito."], "category": "National", "title": ["Tax-free dapat!"]},
{"content": ["Masusi ngayon iniimbestigahan ng pamunuan ng PNP ang lahat ng mga pulis na aktibo sa iligal na droga at aktibo pa rin sa serbisyo.", "Kasabay nito, kinumpirma din ni PNP chief Director General Ronald dela Rosa na binabantayan din nila ang mga retiradong police generals na sangkot sa illegal drug trade sa bansa.", "Ito ay matapos ihayag ni Dela Rosa na naniniwala ito na mayroon pang aktibong police generals na sangkot sa illegal drug trade sa bansa.", "Ayon kay Dela Rosa, bukod pa sa umano\u2019y pagkakasangkot ni dating Police Regional Office-8 Director Chief Supt. Asher Dolina, na binanggit ng self-confessed drug lord na si Kerwin Espinosa, may minomonitor pa silang mga pulis na may kinalaman sa iligal na droga.", "Sa isinagawang imbestigasyon ng Senado sa pagkakapatay kay Albuera, Leyte Mayor Rolando Espinosa, ibinunyag ni Kerwin na tumanggap umano sa kanya si Dolina ng bribe money o payola kapalit ng proteksyon.", "Si Dolina ay miyembro ng Philippine Military Academy Class 1983 na senior naman ni Dela Rosa."], "category": "National", "title": ["Bato seryoso sa Kerwin list"]},
{"content": ["Nagbigay ng babala si Pangulong Rod\u00adrigo Duterte sa mga gumagamit ng iligal na droga na huwag luma\u00adbas ng bahay dahil kapag nakita pa silang pakalat-kalat sa kalsada ay ipapatay niya ang mga ito.", "Sa kanyang talumpati sa San Beda College of Law Alumni Homeco\u00adming nitong Sabado ng gabi, sinabi ni Pangulong Duterte na wala na sa kalsada ngayon ang mga adik na magnanakaw at papatay ng tao para makakuha ng perang panustos sa kanilang bisyo, dahil sa takot na silang mahuli.", "Pero ang pangamba ng Pangulo, hanggang kailan kaya magiging ligtas sa kalsada ang mga tao?", "Kaya napag-isip-isip ni Pangulong Duterte na para maging permanenteng ligtas sa mga kriminal ang mga pinoy, maglalabas siya ng kautusan na ipatumba ang mga drug user na pakalat-kalat sa kalsada.", "\u201cI will make it a must, a mandate that all of you affected by drugs, do not leave your homes. I do not have prisons. Go inside your homes and lock the doors,\u201d babala ng Pa\u00adngulo.", "\u201c\u2018Pag lumabas kayo, pu**ng ina kayo, papatayin ko kayo pag makita ko kayo sa labas,\u201d anang Pangulo.", "Sinabi pa nito na hindi dapat binebeybi ang mga drug user na pagsabihan lang na tumigil sa kanilang bisyo dahil kailangang takutin na ang mga ito upang tuluyang tumigil.", "Ipinagtanggol din ni Pangulong Duterte ang kanyang war on drugs sa pagsasabing ginagawa niya ito para sa kinabukasan ng susunod na he\u00adnerasyon.", "Agad namang nagkomento si Sen. Antonio Trillanes IV at sinabing maliwanag na maliwanag na state-sponsored na pamamaslang ang binitiwang salita ng Pangulo.", "\u201cIyan na \u2018yan! That is a state-sponsored policy,\u201d ani Trillanes.", "\u201cMaliwanag ito eh! Ngayon hindi mo na mababawi iyan kasi iyan on record. Iyan ang ebidensiya, wala ka nang kukuning ibang ebidensiya,\u201d giit pa ng senador.", "Kinastigo rin ni Trillanes ang Pangulo sa polisiya na ang pinag-iinitan ay ang mga user imbes na ang supplier ng iligal na droga sa bansa tulad ng isang Peter Lim na bumisita pa kay Pangulong Duterte subalit hindi man lang ginagalaw.", "\u201cKung totohanan ang kampanyang ito, dapat ang nahagip \u2018yung mala\u00adlaki muna bago \u2018yung ordinaryong tao \u2018yung user diyan kasi kung nadurog mo \u2018yung supply, saan na bibili \u2018yung user?,\u201d katuwiran ni Trillanes sa isang radio interview."], "category": "National", "title": ["PAPATAYIN KO KAYO!"]},
{"content": ["Apat-katao kabilang ang isang sanggol ang natagpuang wala nang buhay sa loob ng isang hotel sa bansang Alaska.", "Ayon sa ulat, palaisipan kung pinatay o nagpakamatay ang mga biktima.", "Nakita ang labi ng mga biktima sa Hampton Inn gayundin ang isang lalaki na nakaupo sa ikalawang palapag ng nasabing hotel at umiiyak.", "Nang buksan ng mga awtoridad ang pintuan ng inuupahan ng mga biktima na nakita ang mga ito na naliligo sa sariling dugo dahil sa tama ng baril.", "Nakilala ang mga biktima na sina Linda Hutton, 54-anyos; Emily McDo\u00adnald, 22-anyos; McKay Hutton, 22-anyos; at Teagan Hutton, 8-linggong sanggol."], "category": "National", "title": ["Sanggol, 3 pa pinagbabaril"]},
{"content": ["Isang doktor ang ina\u00adresto nang mahulihan ng hinihinalang\u2002shabu\u2002sa loob ng kaniyang clinic sa bayan ng Cordova sa isla ng Mactan, Cebu.", "Inihahanda na nga\u00adyon ang kasong isasampa laban sa suspek na si Dr. Benjamin Degamo, ng Golden Meadows Subdivision, Brgy. Gabi, Cordova.", "Ayon kay PO3 Eleazar Llanes, rumesponde ang kanyang team sa tawag ng kanilang kasamahan na si PO1 Ricky Pepito na nagkataong nasa clinic ni Degamo, noong Sabado para magpakonsulta.", "Habang\u2002naroon\u2002si Pepito sa clinic, nadatnan nito ang pagdating ng isang kahina-hinalang la\u00adlaki na nag-abot ng maliit na package sa doktor.", "Nasita agad ni Pepito si Degamo at naaktuhang may hawak na dalawang maliit na plastic sachets ng shabu, ngunit nakatakas naman ang courier.", "Napag-alaman ng mga pulis sa mga drug pushers sa Cordova na kilalang gumagamit ng iligal na droga ang naturang doktor na umaarkila pa umano ng mga errand boys para bumili ng droga para sa kanya."], "category": "National", "title": ["Cebu doctor huli sa shabu"]},
{"content": ["Nauwi sa trahedya ang masayang outing ng magpipinsan matapos na malunod ang dalawang bata na lumangoy sa malalim na parte ng dagat kamakalawa sa Bagasbas Beach sa bayan ng Daet, Camarines Norte.", "Kinilala ang mga nasawing bata na sina Jake Juanillo, 9 at Neil Angelo Moresca, 10, habang suwerte namang nasagip ang tatlong iba pa na nakilalang sina Rico James Juanillo 15, Ryan Jay Juanillo, 12 at Pipok Mo\u00adresca, 10-anyos na kasama nilang lumangoy\u00ad sa dagat na pawang residente ng Purok 2 Brgy. Camambugan ng nabatid na bayan.", "Ayon kay P03 Almark Mestiola ng Daet PNP na siyang may hawak ng kaso, dakong alas-8:15 ng umaga nang magka\u00adyayaang maligo ang magpipinsang mga menor-de-edad sa Bagasbas beach na matatagpuan sa Cory Aquino Blvd. Purok 2, Brgy. Bagasbas kasama ang mag-asawang Joel at Rogina Juanillo.", "Napagalaman\u2002na nawili sa pagligo ang magpipinsang bata na ang pinakamatanda ay 15-an\u00adyos at hindi nila napansin na napunta na sila sa malalim na parte ng dagat.", "Nakuha\u2002namang makasigaw at makahingi ng tulong ang mga batang biktima kaya agad silang sinaklolohan ng mag-asawang Juanillo kasama ang ilang mangingisda.", "Nakuhang masagip ang tatlong bata subalit dahil sa lakas ng alon at current sa ilalim ng dagat ay tuluyan nang nalunod ang dalawa sa mga ito."], "category": "National", "title": ["Trahedya sa outing"]},
{"content": ["Inaasahan ng isang overseas Filipino worker (OFW) at ina nang napaslang na 2-taong gulang na bata na matutulu\u00adngan siya ng pamahalaan upang makapagtrabaho sa sariling bansa upang maaruga ang mga anak nito sa Davao City.", "Ito ang kahilingan ni Erlinda Cagalitan na kanyang ipinarating noong Linggo matapos siyang personal na dalawin ni Overseas Workers Welfare Administration (OWWA) Chief Hans Leo J. Cacdac sa kanilang lugar.", "Ayon kay Cagalitan, nais niyang magtrabaho sa Pilipinas upang maala\u00adgaan ang dalawa pa niyang anak at iwanan na ang trabaho sa Bahrain dahil sa pagkamatay ng kanyang bunsong anak na si John Earl na pinatay sa pambubugbog ng tumayong guardian nito na si Ronilo, taga-Davao.", "Samantala, mariing kinondena ni Cacdac ang karumal-dumal na ginawa ni Ronilo pati na ang live-in partner nito na si Sarah Jane Alcail na pinsan ni Cagalitan.", "Pahayag ni Cagalitan sa opisyal, si John Earl ang nagbibigay sa kanya ng kasiyahan.", "Iniwan niya ang kanyang anak sa kamay ng kanyang kaanak sa pag-asang pupunan nito ang kanyang kawalan bilang magulang.", "Sa kanyang pag-uwi sa bansa may isang linggo na ang nakalilipas, natagpuan niya ang walang buhay na anak sa ataol matapos bawian ng buhay sa kamay ng pinsan at kinakasama nito.", "Napaulat na umihi ang bata sa kanilang higaan kaya\u2019t binugbog ang paslit.", "Agad na isinugod sa pagamutan ang biktima subalit idineklarang dead on arrival noong Nobyembre 13.", "Nang makarating sa tanggapan ni Department of Labor and Employment (DOLE) Secretary Silvestre H. Bello lll, kaagad niyang inatasan ang OWWA Regional Welfare Office (RWO) Xl sa Davao City na tulungan ang pamilya Cagalitan.", "Nagtungo rin ang OWWA team sa Davao City sa pangunguna ni Deputy Administrator Josefino I. Torres upang personal na tulungan ang pamilya.", "Dala ng OWWA team ang P50,000 financial\u00ad \u00adassistance mula sa \u00adCoalition of Licensed Agencies for Domestic Service Inc. (CLADS).", "Nauna nang nagbigay ng tulong pinansiyal ang OWWA matapos makara\u00adting sa kanilang kaalaman ang masaklap na sinapit ng paslit.", "Bibigyan din ng training at livelihood assistance si Erlinda at isasailalim din ang buong pamilya sa psycho-social counseling.", "Pahayag naman ni Cacdac, ang kaso ni John Earl ay isang eye-opener para sa lahat ng nagbabalak mangibang bansa at mga nangingibang bansa.", "Umaasa ang opisyal na ito na ang huling insidente ng pagkamatay ng isang paslit habang nasa ibang bansa ang kanyang magulang.", "Bago matalaga bilang OWWA chief si Cacdac, isinusulong niya ang mga karapatan ng mga bata at kababaihan.", "Tiniyak naman ni Cacdac na bibigyan ng scholar\u00adship ang anak ni Erlinda na ngayon ay estudyante sa grade 10."], "category": "National", "title": ["Bagong buhay sa Pilipinas"]},
{"content": ["Para kay Sen. Juan Edgardo \u2018Sonny\u2019 Angara, hindi maaaring basta-basta na lamang tanggalin o patalsikin sa Senado si Sen. Leila de Lima dahil sa mga kontrobersiyang kinasasangkutan nito.", "Giit ni Angara, may prosesong dadaanan ito kung kaya\u2019t maaga pa upang husgahan agad ang senadora.", "Binanggit pa ng senador ang milyun-milyong Filipino na bomoto kay De Lima na kinakailangan ding respetuhin.", "Una nang iginiit ni Kabayan partylist Rep. Harry Roque sa Senado na tanggalin sa pagkasenador si De Lima dahil sa pagkakasangkot umano ng pa\u00adngalan nito sa transaksyon ng ilegal na droga sa New Bilibid Prisons (NBP).", "Samantala, sinabi naman ni Senate majority leader Vicente Sotto na siyang chairman ng ethics committee, maaari nilang talakayin ang isyu ng sinasabing payo diumano ni De Lima kay Ronnie Dayan, driver-bodyguard at self-confessed lover, na magtago at huwag humarap sa congressional hearing.", "Oras na mayroong magsampa ng reklamo laban sa senadora patungkol dito, \u201cWala nang issue ng jurisdiction. Puwede nang pag-usapan namin \u2018yun kung makarating sa amin at merong complaint,\u201d ani Sotto."], "category": "National", "title": ["\u2018Wag atat sa \u2018oust De Lima\u2019! Respetuhin din ang milyong voters niya \u2014 Angara"]},
{"content": ["Napakaraming mga posibilidad at hindi dinidis\u00adkwento ni Ombudsman Conchita Carpio Morales na maisama sa mga iimbestigahan sa extrajudicial killings o EJK pati mismo si Pangulong Rodrigo Duterte kahit pa mayroon itong immunity sa kaso bilang presidente.", "Sa kanyang pagdalo sa UP College of Law reunion kamakalawa ng gabi sa Makati City, tinanong ito ukol sa posibilidad na mapasama sa EJK investigation ang Pangulo lalo pa\u2019t sa pananaw ng international community ay inuudyok mismo ng gobyerno ang nangyayaring kaliwa\u2019t kanang pagbulagta sa mga hinihinalang drug personalities.", "\u201cWe don\u2019t discount any possibility that we\u2019ll spare him or indict him. We are talking about possibilities. There are many possibilities,\u201d tugon ito ni Morales sa tanong.", "Paliwanag pa nito, maaari namang magsagawa ng imbestigasyon ang Ombudsman sa isang tao kahit na ito\u2019y may \u2018immunity from charges\u2019 sa layunin pa ring alamin kung mayroon itong ginawang misconduct.", "Kapag mapapatuna\u00adyan umanong mayroong misconduct, ito na ang gagamitin grounds o basehan para isusulong ang impeachment sa ilalim ng Konstitusyon.", "Gayunpaman, nilinaw ni Morales na mag-i-inhibit siya ng mga kasong kinasasangkutan ni Duterte dahil aunt-in-law siya ng anak na babae ng Pangulo na si Davao City Mayor Sara Duterte-Carpio. Napangasawa nito ang pamangkin niyang si Atty. Manases Carpio.", "Sa talumpati ni Morales sa naturang reunion, umupak na rin ito laban sa EJK habang inilalarawan ang sitwasyon ngayon ng Pilipinas na diumano\u2019y nasa \u2018dark times\u2019 o dumaraan sa madilim na kabanata.", "Dahil dito, hinikayat ng Ombudsman ang taumbayan na mabahala imbes na pumalakpak at sumuporta sa nangyayaring mga paglabag sa karapatang pantao.", "\u201cWhen leaders seem to send the message of promoting rather than condemning reprehensible acts that transgress basic human rights, the people ought to be concerned about it, rather than cheering for it either out of sheer ignorance, callous conscience, blind loyalty or jargonized fanaticism,\u201d ayon pa kay Morales.", "Kailangan na rin umanong balikan at tingnan ang dalawa sa Ten Commandments na ibinigay mismo ng Diyos sa tao: ang \u2018Thou Shall Not Kill\u2019 at \u2018Thou Shall Not Steal\u2019.", "Pero hindi pinalagpas ni chief presidential legal adviser Salvador Panelo ang mga salitang ito ni Morales dahil tila bulag umano ito kaya hindi nakikita ang grabeng problema ng illegal drugs sa Pilipinas.", "\u201cWe have 4 million potential killers, rapists, thieves because they are afflicted with drugs. We have, how many surrenderees? Almost a hundred thousand. These surrenderees are the reasons why there have been extrajudicial killings, depicting the incidents as the handiwork of drug syndicates to prevent them from giving authorities information,\u201d tila paalala ni Panelo kay Morales."], "category": "National", "title": ["PDU30 \u2018DI LIBRE SA EJK PROBE!"]},
{"content": ["Patay\u2002ang\u2002isang 23-anyos na dalaga matapos barilin nang mala\u00adpitan ng hindi nakikila\u00adlang suspek, kamakalawa ng gabi sa Port Area, Maynila.", "Namatay\u2002noon\u2002din ang biktimang si Julie Ann Sebastian, residente ng No. 401 B. \u00adInterior 37, Perla St. Tondo, Maynila base sa barangay identification card na nakuha sa kanya.", "Sa imbestigasyon ni PO2 Charles Licyayo, ng Manila Police District-homicide section, naganap ang pamamaril dakong alas-9:37 ng gabi nang malapitang \u00adbarilin ng \u2018di kilalang suspek ang biktimang si Julie Anne Sebastian, 23, sa kahabaan ng 12th St., sa Port Area.", "Nakarinig\u2002umano ng putok ng baril si\u2002B\u00adarangay.\u2002Ex-O R\u00adodolfo Trono, 70, resi\u00addente ng 12th St., Brgy. 650,\u2002Zone\u200268,\u2002Port Area at nang kanyang tingnan ay nadiskubre ang bangkay.", "Patuloy namang ina\u00adalam ng pulisya ang posibleng\u2002pagkakilanlan ng suspek at motibo sa pagpaslang\u2002sa\u2002biktima."], "category": "National", "title": ["Dalaga binoga nang malapitan"]},
{"content": ["Isang tagong shabu laboratory ang nadiskubre sa inilunsad na joint operation ng Philippine National Police (PNP) Region 5 at Philippine Army sa Virac, Catanduanes.", "Sa bisa ng search warrant, sinalakay ng pu\u00adwersa ang nasabing lugar na una nang isinumbong ng isang drug suspek na ang naturang laboratory ang nagsusuplay ng droga sa Tabaco, Albay.", " Ayon kay Catanduanes Police Provincial Public Safety Company Commander Chief Insp. Charles de Leon, magkatuwang ang pulisya at militar sa nasabing operasyon.", "Batay naman sa datos ng mga opisyal ng brgy., Chinese nationals ang nagsasagawa ng operasyon sa nasabing laboratoryo sa Brgy. Palta Small.", "Pagdating ng mga awtoridad, hindi puma\u00adyag ang caretaker na si Lorenzo Penera at isang nagngangalang Paulo Uy na mausisa ng Bureau of Fire Protection (BFP) ang naturang pasilidad.", "Ipinakita naman ng may-ari na si Angelica Balmadrid ang kontrata na isang Jason Gonzales Uy ang nangungupahan lamang sa kanyang ari-arian.", "Samantala, kinumpirma ni Catanduanes Provincial Crime Laboratory Chief Insp. Josephine Clemen na pagawaan nga ng shabu ang natagpuan ng pulisya.", "Narekober dito ang ilang mga kemikal at \u2018high tech\u2019 na kagamitang kadalasang nakikita sa mga shabu laboratory sa lugar."], "category": "National", "title": ["Shabu lab sa Catanduanes, buking"]},
{"content": ["Hindi bababa sa nasa dalawampung mga kalalakihan ang isa-isang pinagdadampot ng mga awtoridad\u2002sa\u2002isinaga\u00adwang anti-drug operation sa Lungsod ng Valenzuela kamakalawa ng gabi.", "Sa ulat ng Valenzue\u00adla City Police partikular na ni PS/Supt. Ro\u00adnaldo R. Mendoza ay ganap umanong alas-10:00 ng gabi nang magsagawa ng operasyon ang mga tauhan ng Station A\u00adnti-Illegal Drugs-Special Opera\u00adtion Task Group (SAID-SOTG)\u2002sa\u2002pamumuno ni PS/Insp. Milan V. Naz sa Tullahan River, I\u00adndependence St., Brgy. Gen. T. De Leon ng nasabing lungsod.", "Ayon\u2002kay\u2002PS/Insp. Naz, nakatanggap umano sila ng mga reklamo mula sa mga residente rin ng nasabing lugar na isang nakilala lamang umanong\u2002Alyas\u2002Jonathan na ginagawang drug den ang sarili niyang bahay na nasa gilid lamang umano ng nasabing ilog.", "Nang surpresang sala\u00adkayin ng mga awtoridad ang nasabing bahay ay wala na ring ni-isang nakaporma sa mga kala\u00adlakihang noon ay naaktuhang nagsasagawa ng pot session, agad ding pinag-aaresto ang mga ito.", "Napag-alamang isa sa mga nadakip sa nasabing drug den ay ang isang Nilo So, 51-anyos na kakapiyansa lamang umano matapos na mahuli rin sa iligal na droga nitong nakaraan lamang Hulyo.", "Napag-alaman\u2002ding mula umano nang ma\u00adpatay ang isang \u00adAndrew Castillo ng mga hinihinalang \u00admiyembro ng vigi\u00adlante group kamaka\u00adilan ay lalo umanong dumami ang mga adik sa gilid ng nasabing ilog."], "category": "National", "title": ["20 adik nasukol sa drug session"]},
{"content": ["Bahagyang nasugatan ang\u2002dalawang\u2002church \u00adgoers nang biglang su\u00admambulat\u2002ang\u2002isang improvised\u2002explosive \u00addevice (IED) sa labas ng Our Lady of Hope Parish Church sa Brgy. Saliao, Esperanza, Sultan Kudarat, kahapon ng umaga.", "Sa report ni Sr. Supt. Raul Supiter, provincial director ng Sultan Kudarat Police, bandang alas-6:40 ng umaga nang maganap ang \u00adpagsabog kung saan nasugatan ang mga biktimang sina \u00adLoren Amante, 26 at John Reynan Castro\u00admayor, 30, kapwa residente ng Brgy. Saliao.", "Napag-alaman na ka\u00adta\u00adtapos lamang dumalo sa misa ang mga biktima nang habang naglalakad ang mga ito ilang metro mula sa simbahan nang biglang naganap ang pag\u00ad\u00adsabog at tinamaan sila ng mga sharpnels sa katawan.", "Ang nasabing IED ay nakabalot sa itim na tela, at inilagay sa gate ng simbahan. Sumabog ito habang ang mga tao ay naglalakad sa katatapos na misa.", "Sa ngayon ay sini\u00adsiyasat\u2002pa\u2002ng\u2002pulisya ang nasabing pagsabog at inaalam din nila kung sino ang may kagagawan\u2002nito\u2002maging\u2002ang \u00admotibo."], "category": "National", "title": ["Bomba pinasabog sa labas ng simbahan, 2 sugatan"]},
{"content": ["Umakyat\u2002na\u2002sa 39-katao ang nasawi na kinabibilangan ng limang bata sa pinakahuling\u2002airstrikes\u2002sa Aleppo, Syrian.", "Ayon sa ulat ng Al Jazeera, nasira ng nasa\u00adbing\u2002panibagong\u2002airstrikes\u2002ang\u2002dalawang women\u2019s hospitals sa Aleppo at Idlib province.", "Ngunit,\u2002kapwa\u2002namang itinanggi ng pa\u00adma\u00adhalaan ng Syria at Russia na ito ang nasa likod ng naganap na airstrikes.", "Dahil sa patuloy na airstrikes nagmahal na rin ang bilihin sa Aleppo kung saan ang presyo ngayon ng karne ay naging $50 na kung saan apat na buwan pa lamang ang nakakalipas ay nasa $9 lamang ito."], "category": "National", "title": ["39 patay sa airstrikes sa Syria"]},
{"content": ["Patay ang 10-katao sa nangyaring pagsabog ng isang kotse sa isang air force academy sa Mogadishu, Somalia.", "Ayon sa ulat, kara\u00admihan sa mga nasawi ay pawang mga sibil\u00adyan habang marami pa ang sugatan at isinugod sa pagamutan.", "Naganap ang insidente malapit sa isang vegetable market sa kabisera ng Somalia.", "Nawasak\u2002ang\u2002mga shops at stalls sa Waberi district dahil sa lakas ng impact ng pagsabog at marami ang mga sugatan na isinugod sa pagamutan.", "Wala pang umaako sa naturang insidente subalit karaniwang ang Somali Islamist group al Shabaab ang nagsasagawa ng pag-atake sa lugar."], "category": "National", "title": ["10 patay sa car bomb"]},
{"content": ["Kinumpirma kahapon ng pamunuan ng Armed Forces of the Philippines (AFP) na umaabot na sa 11 kasapi ng Islamist Maute group ang napapatay sa patuloy na opensiba ng militar sa Butig, Lanao del Sur hanggang kahapon ng umaga.", "Sinabi ni AFP spokesperson Brig. General Restituto Padilla, bukod sa 11 kasapi ng Maute na napapatay, may\u00a0 limang kasapi nito ang iniulat na sugatan, gayunman may iniulat na dalawang sundalo ang nasugatan noong Sabado sa patuloy na sagupaan matapos\u2002sakupin\u2002ng\u2002Maute group ang inabandonang munisipyo ng Butig.", "Dahil sa takot na ma\u00adda\u00admay, libu-libong residente na ang nagsilikas sapul pa noong Sabado ng umaga at kasaluku\u00adyang nanunulu\u00adyan sa evacuation centers sa ligtas na lugar.", "Sa patuloy na pagpa\u00adpaigting ng \u00adopensiba laban\u2002sa\u2002Maute\u2002terror group, naglunsad na ng airstrikes\u2002ang\u2002AFP\u2002sa Butig, Lanao del Sur kahapon.", "Ayon sa AFP, idineploy na nila ang kanilang SF-260 trainer aircrafts na nakitang nagpakawala ng 150-pound bombs sa lugar na sinakop ng Maute members.", "Bukod sa inilunsad na aerial assault nagpapatuloy din ang artillery fires sa ground."], "category": "National", "title": ["11 patay sa ISIS attack"]},
{"content": [" \u2014 Umaasa ang mga negosyante ng sibuyas sa Nueva Ecija na makakatulong sa kanilang kalagayan ang magiging pakikipag-usap sa kanila ni Agriculture Secretary Emmanuel Pi\u00f1ol bukas, araw ng Martes.", "Masayang ibinalita sa Abante ni Engr. Israel C. Reguyal, chairman ng Local Onion Growers for National Economic Trade Cooperation (LOGNETC) ang nakatakdang pag-uusap makaraan na sila\u2019y manawagan kay Pangulong\u2002Rodrigo Duterte ukol sa walang kontrol na pagpasok sa bansa ng mga imported na sibuyas.", "Ayon kay Engr. Reguyal kanilang nakumpirma noong Nob. 17 mula sa tanggapan ni Bureau of Plant Industry-OIC Vivencio Mamaril na umabot sa 1,796 import permits ang naaprubahan.", "Kaya\u2019t sa 40,000 o 50,000 kilo kada permit kada container van ng imported na sibuyas ay babaha ng imported hanggang anihan sa Abril ng mga lokal na sibuyas.", "Idinaing ni Reguyal na bumagsak ang presyo ng lokal na sibuyas sa P35-40 kada kilo, mula sa dating P70-80, na hindi pa mabili, dahil ang imported na sibuyas ay may hala\u00adgang P28 lang kada kilo."], "category": "National", "title": ["Magsisibuyas makikipagdayalogo kay Pi\u00f1ol"]},
{"content": ["Kritikal ngayon ang kalagayan ng isang lalaki makaraang pagtatagain ito ng sariling kapatid sa Barangay Llavac, Real, Quezon kamakalawa ng gabi.", "Kinilala ng Real Police ang biktima na si Lony Olarve Marco, 49-anyos, samantalang ang suspek naman ay si Elmer Olarve Marco.", "Batay sa report ng Real Police, dakong alas-7:30 ng gabi, kapwa umano nagkakainuman ang magkapatid nang magkaroon ng mainitang pagtatalo na humantong sa pananaga ng suspek.", "Nagtamo ng mga tama ng taga sa kamay at mukha ang biktima at agad isinugod sa ospital.", "Tinangka namang magpakamatay ng suspek matapos ang pananaga sa pamamagitan ng pagsaksak sa sarili subalit nailigtas at nadala rin ito sa ospital."], "category": "National", "title": ["Kritikal sa taga ni utol"]},
{"content": ["Umapela kahapon si Mayor Joni Villanueva-Tugna ng Bocaue, Bulacan sa Department of Labor and Employment (DOLE) na muling pahintulutan ang paggawa at pagbebenta ng mga paputok at fireworks design partikular sa bayang kanyang nasasakupan na itinuturing na Firecrackers capital ng bansa upang bahagyang makabawi ang mga negosyante ng papu\u00adtok na nadamay sa naganap na magkasunod na pagsabog.", "Ayon kay Mayor Tugna, umaapela siya sa DOLE dahil marami sa kanyang mga kababa\u00adyan at kalapit-bayan na umaasa sa lehitimong negosyo at industriya ng paggawa ng paputok ang lubhang naapektuhan dahil ito ay disenteng hanap-buhay at kanilang pinagkakakitaan ngunit namemeligrong mara\u00adming pamilya ang magutom ngayong kapaskuhan dahil sa kautusan na ipatigil ang pagmamanupaktura at pagbebenta ng paputok.", "Nag-ugat ang direktiba ng DOLE matapos ang ikalawang pagsabog ng pabrika ng paputok sa bayan ng Sta. Maria kamakailan kung saan tatlong mag-iina na maghahatid ng pagkain para sa kanilang padre de pamilya na gumagawa ng pailaw ang nasawi at halos lahat ng tindahan ng paputok sa munisipalidad ng Bocaue ang sarado bunga ng pagsunod sa direktibang ito ng DOLE."], "category": "National", "title": ["Bocaue mayor may hirit sa paputok"]},
{"content": [" \u2014 Napatay kahapon ng umaga ang bise alkalde ng bayan ng Datu Saudi Ampatuan sa magulong\u2002\u00adMaguindanao province\u2002matapos\u2002na \u00adlusubin ng mga \u2018di kila\u00adlang armado ang kanyang bahay.", "Hindi\u2002pa\u2002\u00admabatid kung sino ang nasa likod ng pagkakapaslang kay Anwar\u2002Sindatuk\u2002nito at hindi pa rin nagbibi\u00adgay\u2002ng\u2002pahayag\u2002ang 6th \u00adInfantry Division at Western Mindanao Command kaugnay sa naganap. Wala rin inilabas na anumang\u2002pahayag\u2002ang pulisya sa Maguin\u00addanao at Autonomous Region in\u2002Muslim\u2002Mindanao (ARMM).", "Mabilis ding tumakas ang mga salarin at walang umako sa krimen. Si Sindatuk \u2013 ang numero \u00adunong konsehal sa bayan \u2013 ay hinirang na bise alkalde matapos na mapatay ng mga parak ang alkaldeng si Samsudin Dimaukom sa isa umanong shootout sa bayan ng Magpet sa North Cotabato.", "Ang asawa \u00adnaman ni Dimaukom na si \u00adAnida \u2013 ang bise alkalde ng natu\u00adrang bayan \u2013 ang na\u00adging alkalde\u2002ng\u2002mapaslang ang asawa nito.", "Hindi\u2002pa\u2002mabatid kung may kinalaman ang\u2002pagkakapatay\u2002kay Dimaukom sa pagkaka\u00adpaslang\u2002kay\u2002Sindatuk. Agad naman inilibing ng pamilya ang bangkay ni Sindatuk."], "category": "National", "title": ["VM sa Maguindanao, tinodas"]},
{"content": ["Nagtapos sa madugong wakas ang ginawang pag-amok ng isang construction worker nang barilin ito ng mga awtoridad, makaraang mapatay nito ang kanyang misis at kapatid na babae ng suspek habang sugatan naman ang anak na lalaki nito sa Dalaguete, Cebu City.", "Ayon sa Dalaguete Police Station, nakilala ang nasawing suspek na si\u00a0 Jose Benjie Beldad, 39, na napilitan ang mga awtoridad na barilin matapos na sugu\u00adrin nito ang mga pulis habang armado ng balisong.", "Bago mangyari ang insidente ay unang nag-amok ang suspek at pinatay nito ang kanyang mismong maybahay na si Wilma na kanyang ginilitan habang pinagsasaksak naman hanggang sa mapatay ang sariling kapatid na babae na si Amalia.", "At bagama\u2019t nagtamo ng saksak ay masuwerte namang nakaligtas ang anak na 12-anyos na l\u00adalaki ng suspek na nakatakas matapos tangkain pa nitong i-hostage.", "Ayon sa Dalaguete-PNP, lumilitaw na ang suspek na si Beldad ay dumaranas ng nervous breakdown hanggang sa bigla na lang itong mag-amok at basta na lang umano nito inatake ang kanyang misis.", "At nang makita ang kapatid na si Amalia ay basta na lang umano pinagsasaksak na siyang agarang ikinasawi ng mga biktima.", "Tinangka\u2002umanong sugurin ng suspek ang mga rumespondeng pulis kung kaya\u2019t napilitan na itong paputukan ng baril na naging sanhi ng kanyang kamatayan."], "category": "National", "title": ["Misis, kapatid patay sa nag-amok na mister"]},
{"content": ["Nasawi ang isang katao matapos na mag \u2018collapse\u2019 ang kanyang bahay nang iduyan ng 6.5 magnitude lindol ang bulubunduking lugar ng Kanlugarng China, kamakalawa ng gabi.", "Ayon sa US Geological Survey nakita ang sentro ng lindol sa Timog Xinjiang, na may lalim na 12 kilometro.", "Nakaramdam ng pag\u00adyanig ang Tajik border at ang 170 kilometro ng Kanluran ng Kashgar.", "Sinasabing nasawi ang isang residente matapos na mabagsakan ng gumuhong debris ng kanyang bahay habang 6 na gusali rin ang iniulat na napinsala.", "Kaugnay nito, sinabi naman ng Pakistani authorities, naramdaman din ang lindol sa Hilagang Kanluran ng probinsiya ng Khyber Pakhtunkhwa.", "Ayon sa National Disaster Management Authority wala naman na iniulat na napinsala sa pagyanig sa lugar."], "category": "National", "title": ["1 dedo sa lindol sa China"]},
{"content": ["Dalawang lalaki na kapwa nasa listahan ng Barangay Anti-Drug Abuse Council (BADAC) ang napatay makaraang habulin at pagbabarilin ng armadong riding-in-tandem sa Brgy. Ibayo, Marilao, Bulacan kamakalawa.", "Kinilala ng pulisya ang mga biktima ng extra-judicial killing na sina Joel Villanueva ng Brgy. Patubig at kaibi\u00adgang si Jeorge Jaime Pere\u00adllo ng Brgy. Poblacion, kapwa sa Marilao na kapwa napatay sa lugar ng pamamaril dahil sa tama ng bala sa kanilang katawan habang tumakas ang mga suspek na ri\u00adding-in-tandem.", "Pasado alas-11:00 ng gabi nang maganap ang insidente makaraang habulin ng armadong riding-in-tandem ang mga biktimang sina Villa\u00adnueva at Perello na lulan ng traysikel at pagdating sa ibabaw ng tulay sakop ng Brgy. Ibayo, Marilao ay dito na pinagbabaril ang dalawang biktima na ikinasawi ng mga ito.", "Nang matiyak na patay na ang kanilang pakay ay mabilis na tumakas ang mga suspek patungong Mac-Arthur Highway."], "category": "National", "title": ["2 tulak sa BADAC list itinumba"]},
{"content": ["Patay ang dalawang civilian agent habang isang pulis ang nawawala matapos na malunod ang mga ito nang tumaob ang bangka na sinasakyan ng mga awtoridad na aaresto sana sa isang high value target na kriminal dahil sa malakas na hampas ng alon kamakalawa sa bayan ng Lagonoy, Camarines Sur.", "Sa ngayon ay patuloy pa rin ang isinasagawang search and rescue operation ng Philippine Coast Guard (PCG) Bicol at Philippine Maritime Group para sa posibleng pagkakatagpo kay SPO4 Edwin Pagao, habang nauna ng namatay matapos malunod ang dalawang civilian agent ng Criminal Investigation and Detection Group (CIDG) Camarines Sur na kanilang kasama at nakilalang sina Tomas Rentoy at Isagani Dadis.", "Base sa ulat na nakarating kahapon sa Police Regional Office (PRO) 5 sa Camp Simeon Ola, dakong alas-9:35 ng umaga ng tumulak ang 14 katao na kinabibilangan ng mga tauhan ng CIDG Camarines Sur at ilang civilian agent upang magtungo sana sa bayan ng Garchitorena dahil sa ulat na doon nagtatago ang isang high value target na kriminal.", "Subalit pagdating nila sa gitna ng karagatan sakop ng Brgy. Mapid sa bayan ng Lagonoy ay hinambalos ang kanilang bangkang de motor ng malalakas na hampas ng alon dulot ng bagyong Marce dahilan upang tumaob ito.", "Tatlo lamang sa 14 pasahero ang naka-life jacket dahil sa kakulangan ng supply nito."], "category": "National", "title": ["Bangka tumaob, 2 patay, pulis nawawala"]},
{"content": ["Patuloy ang ginaga\u00adwang imbestigasyon sa motibo ng pamamaslang sa isang ginang na pinasok ng hindi pa kilalang mga suspek sa loob ng bahay at pagbabarilin habang natutulog kahapon ng madaling-araw sa Libon, Camarines Sur.", "Kinilala ang biktima na si Josephine Sandrino, tindera ng isda at residente ng Sitio La Medalla, Brgy. Bonbon ng nabatid na bayan, ito ay nagtamo ng mga tama ng bala mula sa hindi pa batid na kalibre ng baril.", "Sa imbestigasyon ni Arlan Sevilla ng Libon PNP, may hawak ng kaso, dakong alas-kuwatro ng madaling-araw ng makarinig ng ilang putok ng baril ang mga kapitbahay ng biktima at nang kanila umanong silipin ay dalawang armadong lalaki ang nakita nilang lumalabas ng bahay ng ginang."], "category": "National", "title": ["Ginang tinodas habang tulog"]},
{"content": [" \u2014 Pumanaw na sa edad 90-anyos si Cuban President Fidel Castro, kamakalawa ng gabi.", "Si Castro, ay isang tanyag na komunistang lider sa kanyang panahon.", "Dakong alas-10:29 ng gabi nang ianunsiyo sa telebisyon ang pagpanaw ni Castro ng kanyang kapatid na si President Raul Castro dahil sa iniindang\u2002\u2018intestinal ailment\u2019.", "\u201cAt 10:29 in the night, the chief commander of the Cuban revolution, Fidel Castro Ruz, died,\u201d aniya.", "Si Castro ay naging sakitin matapos itong tamaan ng intestinal ailment na muntik na niyang ikinamatay noong 2006 at pormal nitong inilipat ang kapangyarihan sa kanyang kapatid makalipas ang dalawang taon.", "Ang labi ni Castro ay iki-cremate, alinsunod sa kanyang kahilingan.", "Nabatid na may 50 taon na namuno sa Cuba si Castro na pinakamatagal na lider na nagsilbi sa isang estado."], "category": "National", "title": ["Fidel Castro ng Cuba, patay na"]},
{"content": ["Tadtad ng tama ng bala at pawang wala nang buhay nang matagpuan ang anim na magkakaibigan\u00ad sa loob ng isang bahay na hinihinalang drug den matapos pagbabarilin\u00ad ng limang hindi pa nakikila\u00adlang mga salarin sa \u00adBarangay Pinagbuhatan, Pasig City kahapon ng madaling-araw.", "Kinilala ni Senior Supt. Orlando Yebra, hepe ng Pasig City Police, ang mga nasa\u00adwing biktima na sina Ranel Valenzuela, 51, resi\u00addente ng 338 Narrat\u00a0 St., Purok Acacia, Brgy. Pinagbuhatan;German Vidal, alyas Jing, 40, ng Esguerra St., Purok Acacia; Anthony Quintana, alyas Tone, 30, taga-Fermin Compound, Barangay Pinagbuhatan; Christian Camungol, alyas Pogpog, 33, taga-Mulawin St.; Johnson Miravales, alyas \u2018Buyog\u2019, 26, taga- Narra St.; at Ale\u00adx Hongco, 31, ng Purok \u00adGahit, Brgy.\u2002Pinagbuhatan\u00ad, pawang sa Pasig City.", "Ang mga biktima ay namatay noon din sa pinangyarihan ng insidente makaraang magtamo ng maraming tama ng hindi pa mabatid na kalibre ng baril ulo at sa iba\u2019t ibang bahagi ng katawan.", "Sa imbestigasyon ni SPO2 Romeo Tanguilan ng Station Investigation Division ng Pasig City Police, dakong alas-12:30 ng madaling-araw nang maganap ang pamamaril sa mga biktima sa bahay ni Valenzuela.", "Lumalabas sa report, kasalukuyang nagsasagawa ng pot session ang \u00adanim na magkakabigan sa bahay ni Valenzuela nang dumating ang limang suspek na pawang\u00ad nakasuot ng bonnet at walang habag na pinagbabaril ang mga biktima.", "Nang nakabulagta na ang anim na biktima ay mabilis na tumakas ang mga suspect at agad itong sumakay sa isang taxi na walang plaka."], "category": "National", "title": ["DRUG DEN MASSACRE"]},
{"content": [" \u2014 Patay ang tatlong parak matapos na sumalpok ang kanilang motorsiklo sa isang ambulansya kahapon ng madaling-araw sa Kidapawan City sa North Cotabato.", "Nakilala ang mga biktima na sina Andy Balungayan\u00ad, James Bangayan at Arjay Cuibal na pawang may \u00admiyembro ng Special Action Force (SAF).", "Ayon sa inisyal na imbestigasyon ng pulisya, patungo sana sa Cotabato City ang mga pulis nang sila ay mabundol ng ambulansyang minamaneho ni Jofel Mangibunong.", "Hawak na ng pulisya si Mangibunong habang pa\u00adtuloy ang imbestigasyon. Sugatan naman ang kasama ni Mangibunong na si John Revilla.", "Mahaharap umano sa kaso ang driver ng ambulansya dahil sa nasabing aksidente.", "Hindi naman nagbigay ng pahayag ang SAF ukol sa pagkamatay ng tatlo nilang mga tauhan."], "category": "National", "title": ["3 SAF commandos, nasawi"]},
{"content": ["Hindi nagpapetiks-petiks si Department of Education (DepEd) Sec. Leonor Briones sa pagkilos sa kumalat na balitang may libreng biyahe patu\u00adngong China na ibinigay ang diumano\u2019y isang bidder para sa ilang DepEd inspector.", "Agad itong pinaim\u00adbestigahan ng kalihim dahil ayon sa kanya, taliwas umano ito sa kanyang commitment sa \u2018transpa\u00adrent at corruption-free\u2019 na pamumuno sa nasabing ahensya.", "Matapos ibaba ang memorandum kay DepEd Director for Administrative Service Robert Agustin para kalikutin ang naturang impormasyon, agad ding naisumite ang inisyal na resulta ng pagsisiyasat.", "Sa inisyal na report ni Agustin kay Briones, lumilitaw na hindi totoong may ibang sumagot sa naturang China trip ng mga DepEd inspectors kundi ginastusan ito ng kagawaran.", "Nabatid na nagtungo sa China ang grupo ng mga education inspector para bisitahin ang production site ng Mutifocus Corp., alinsunod sa termino at kondisyon ng kanyang kontrata sa kagawaran.", "Makikita rin umano sa rekord na ang natu\u00adrang biyahe sa China na nangyari noong Pebrero ng taong ito ay awtorisado ni noo\u2019y DepEd Sec. Bro. Armin Luistro.", "Ang mga awtorisadong inspectorate team ay kinabibilangan nina Agustin, National Science Teaching Ins\u00adtrumentation Center (NSTIC) Director Raul La Rosa, bilang end-user, isang engineer, at isang architect.", "Pinabulaanan din ni La Rosa ang malisyosong alegasyon at iginiit na nabago ang kondisyon ng items kaya nagsagawa sila ng stress-test kung saan sinuri ang dimensiyon, konstruksiyon at kalidad ng mga kagamitan ng Math at Science na kanilang sinunod ayon sa technical specifications."], "category": "National", "title": ["\u2018FREE TRIP\u2019 PA-CHINA?"]},
{"content": ["Kinumpirma ni Ombudsman Conchita Carpio Morales na inutos na niya ang pagsagawa ng fact-finding investigation kaugnay sa pagkakadawit ni Senator Leila de Lima sa illegal drugs trade sa loob ng New Bilibid Prison (NBP).", "\u201cThere have been some leads. We\u2019re gi\u00adving it due course by conducting fact finding,\u201d ayon pa kay Morales sa kanyang pagdalo sa University of the Philippine College of Law alumni homecoming kamakalawa ng gabi.", "Kaalinsunod na rin ito sa reklamong isinampa noong Oktubre ni Police Chief Inspector Jovie Espenido, head ng Albuera, Leyte, police, na kung saa\u2019y inakusahan nito ang senadora na tumanggap ng pa\u00adyola mula sa confessed drug lord na si Kerwin Espinosa.", "Una nang sinabi ni Morales na wala siyang planong magsagawa ng motu proprio investigation laban sa senadora dahil sa kawalan umano ng malakas na ebidensya o lead laban sa senadora.", "Bagama\u2019t mayroon nang inihilerang testimonya ng ilang saksing humarap sa sunud-sunod na pagdinig ng Kamara laban kay De Lima at sa sinasabing drug connection nito sa Bilibid ilang legal observers naman ang nagsabi na hindi nagtutugma-tugma ang mismong mga testimonya ng mga ipinatawag na testigo."], "category": "National", "title": ["Ombudsman gumalaw na sa De Lima drug link"]},
{"content": ["Umaasa si Manila Auxiliary Bishop Broderick Pabillo, chairman ng CBCP \u2013 Episcopal Commission on the Laity, na tunay na mabibigyang kasagutan ng mga isinasagawang imbestigasyon ang dahilan ng pagkamatay ni Albuera, Leyte Mayor Rolando Espinosa Sr. na itinuturing na isa sa extrajudicial killing cases sa \u2018war on drugs\u2019 ng pamahalaang Duterte.", "Para sa Simbahan, mas malaking isyu ang EJK kaysa pagkalkal ng mga kongresista sa personal na buhay ni Sen. Leila de Lima na tinawag pa ni Fr. Ranhillo Aquino, Dean ng San Beda College Graduate School of Law, na mala-telenobela."], "category": "National", "title": ["Simbahan mas interesado sa EJK"]},
{"content": ["Ngayon pa lamang ay tumatabang na ang suporta sa pagkakaloob ng \u2018emergency power\u2019 kay Pangulong Rodrigo Duterte para maresolba ang epic problem ng trapiko sa Metro Manila at iba pang key cities sa bansa at kung mabibigong maipaliwanag \u2018with details\u2019 kung paano gagastusin ang P8 trilyong budget na inilalaan dito ay hindi malayong tuluyan na itong tablahin.", "Ito ang inamin ni Sen. Grace Poe, chairperson ng Senate committee on public services na dumidinig sa panukalang emergency power.", "Ayon kay Poe, malamig na ang suporta ng marami sa panukala dahil sa laki ng pondong inilaan para dito.", "Hanggang ngayon ay naghihintay umano ng klarong kwenta ang Senado kung saan-saan at paano gugugulin ang P8 trilyon dahil hindi pa rin maipaliwanag nang mabuti ng mga concerned agencies, partikular ang Department of Transportation (DOTr), ang pagdadalhan ng pera.", "Hindi pa umano kuntento ang marami sa paliwanag ng ahensya hinggil sa implementasyon ng mga inilaang proyekto kaya naman nag-aatrasan at lumalamig na ang suporta ng marami sa panukala.", "\u201cMalamig na ang supporta dahil sa trilyon ang gagastusin, tapos hindi pa talaga maipaliwanag, paano ang implementasyon nito?,\u201d ayon kay Poe.", "Sinabi pa ng senadora na gustuhin man nilang bilisan ang pagpapatibay ng panukala ngunit mahirap naman na sa bandang huli ay pagsisisihan ito at ang apektado rin ay ang publiko.", "Kailangan umano nilang tiyaking mapag-aralan ito nang mabuti.", "Una na ring sinabi ni Poe, na sa laki ng pondong inalaan para sa proposed emergency power ay kailangan masigurong hindi ito manakaw at mapunta lamang sa bulsa ng tiwaling indibidwal.", "\u201cWe have to be careful. Because they want to spend eight trillion pesos, can you imagine how much money that is? We will give it but we need to put safeguards para hindi tayo pwedeng pagnakawan,\u201d ayon kay Poe.", "Sa mga naunang pahayag, sinabi ni Poe na target ng Senado na maibigay ang emergency power bago mag-Pasko."], "category": "National", "title": ["E-power support, tumatabang \u2014 Poe"]},
{"content": ["Palaisipan hindi lamang sa National Printing Office (NPO) kundi pati sa Malaca\u00f1ang ang pagkakabunyag sa pagpunit diumano sa \u2018work order\u2019 na nakakuha ng P74 milyong kontrata sa pag-iimprenta ng contribution forms ng Social Security System (SSS).", "Isa umanong NPO employee ang tahasang nagpunit umano sa \u2018work order\u00a0 envelop no. 08-2016-3877\u2019 ng Western Visayas Printing Corporation (WVPC) na mahalagang ebidensiya para patunayang nauna silang inisyuhan ng kontrata bago isyuhan ng kontrata ang tatlo ibang pang security printers.", "Sinasabing isang Marlyn ang inutusan ng isang alyas Ruben na \u2018tao\u2019 ng isang NPO official ang pagmaniobra sa ebidensya.", "Lingid sa kanilang kaalaman ay may received copy ang WVPC kaya kahit walang maipakitang kopya ang NPO ay may maipapakitang ebidensya ang nasabing printer na siya ng tunay na nakakuha ng unang kontrata."], "category": "National", "title": ["Mastermind sa NPO printing scam, tinatalupan"]},
{"content": ["Napanatili ni bag\u00adyong \u2018Marce\u2019 ang lakas nito at ngayon ay nasa bahagi na ng Western Coast ng Northern Antique.", "Sa 11AM weather bulletin ng Philippine Atmospheric Geophysical and Astronomical\u2002Services Administration (PAG\u00adASA), huling namataan ang sentro ng bagyo sa 90 kilometers West Southwest ng Roxas City.", "Taglay ng bagyo ang lakas ng hanging aabot sa 65 kilometro kada oras malapit sa gitna at pagbugsong aabot sa 110 kph.", "Kumikilos ang bagyo sa bilis na 22 kilometers bawat oras sa direksyon ng Kanluran Hilagang-Kanluran.", "Nakataas ang public storm warning signal number 2 sa Romblon, Calamian Group of Islands, Southern Occidental Mindoro, Southern Oriental Min\u00addoro, Iloilo, Capiz, Aklan at Northern Antique.", "Signal number 1 naman ang nakataas sa Northern Palawan, Cuyo Island, nalalabing bahagi ng Oriental at Occidental Mindoro, Lubang Island, Masbate, Burias Island, Ticao Island, Negros Occidental, nalalabing bahagi ng Antique at Guimaras.", "Umakyat na sa 10,251 ang bilang ng mga stranded na pasahero sa iba\u2019t ibang pantalan ng bansa dahil sa bagyong Marce.", "Ayon kay Coast Guard Spokesperson\u2002Commander Armand Balilo ang kabilang sa mga na stranded ang 1,401 rolling cargoes, 161 vessels at 58 motor bancas.", "Habang\u00a0 ang mga stranded na pasahero ay nagmula sa Central Visayas, 3,102; Northern Mindanao, 844; Eastern Vizayas, 1,067; Western Vizayas, 845; Bicol, 2,513; at Southern Tagalog, 1,880.", "Umabot sa 23 domestic flight ang kinansela sa Ninoy Aquino International Airport (NAIA) dahil sa sama ng panahon dala ng bagyong si Marce sa mga lalawigan sa Visayas at Northern Min\u00addanao kahapon.", "Ayon kay Jess Martinez, hepe ng Media Affairs Division (MAD) ng Manila International Airport Authority (MIAA) ang mga apektadong domestic flight sa NAIA terminal 3\u00a0 ay kinabi\u00adbilangan ng apat na viaje ng Cebu Pacific flight 5J 513/514 Manila-San Jose-Manila, 5J 821/822 Manila-Virac-Manila.", "Anim naman sa Philippine Airlines (PalExpress) flight 2P 2203/2204 Manila-Roxas-Manila, 2P2043/2044 Manila-Caticlan-Manila, 2P 2041/2042 Manila-Caticlan-Manila.", "Sa terminal 4, sampung Cebgo flight ang kanselado na pawang ga\u00adling sa Manila papuntang Caticlan at pagbalik sa Manila dahil ibinaba ang typhoon signal No. 2.", "Habang ang SkyJet na may flight M8 181/182 Manila-Caticlan-Manila at ang M8 183 na galing sa Manila patungong Caticlan.", "Samantala, inalerto na ang National Level Quick Response Teams ng National Disaster Risk Response and Management Council\u2002(NDRRMC) sakaling maging mapaminsala\u2002ang\u2002bagyong Marce."], "category": "National", "title": ["\u2018Marce\u2019 humambalos"]},
{"content": ["Pribadong kontrata lamang, ayon kay Pangulong Rodrigo Duterte, ang inilulutang ni dating Pa\u00adngulong Fidel V. Ramos na kanyang kasunduang pinasok sa pamilya Marcos hinggil sa paglilibing sa dating Pangulong Ferdinand Marcos sa Ilocos Norte.", "\u201cEh sa\u2019ang document, it was a political action by the people. Ang problema, walang nakalagay diyan\u2026 for them to rea\u00adlize na iyong panahon ni (ex-Pres. Fidel) Ramos, idadala niya iyong usapan ng pamilya pati siya noong presidente. That is a private contract between a former president who was deposed and died thereafter and the President. But is that a simple contract between them?,\u201d anang Pangulo hinggil sa opinyon ni dating Pangulong Ramos sa ginawang paglibing kay Marcos sa Libingan ng mga Bayani (LNMB).", "Sinabi pa ni Pangulong Duterte na hindi naman batas ang sinasabing kasunduan kaya hinding-hindi na kailangang \u00adipatupad.", "Hinggil naman sa binitiwang pahayag kamakalawa ni Ombudsman Conchita Carpio-Morales na tila mayroong pagtatangka na i-rewrite o baguhin ang kasaysayan ng Pilipinas sa ginawang paglilibing kay yumaong Pangulong Ferdinand Marcos sa LNMB, sinabi ni chief presidential legal adviser Salvador Panelo na walang binabago sa kasaysayan ng Pilipinas dahil inilibing umano si Marcos sa LNMB."], "category": "National", "title": ["Ramos-Marcoses deal, pribado \u2018yan! \u2014 PDU30"]},
{"content": ["Libreng makukuha ng kaanak ng mga overseas Filipino workers (OFWs) na kabilang sa nagpadala sa natenggang 400 balikbayan box sa Manila International Container Port (MICP) noon pang Marso, taong kasalukuyan ang kanilang mga balikbayan box ngayong panahon ng Kapaskuhan.", "Ito ang inihayag ni ni Bureau of Customs (BOC) spokesman retired Col. Neil Estrella sa ginawang press briefing sa Malaca\u00f1ang kahapon.", "Ang libreng pag-claim sa mga balikbayan box ay kinumpirma ng BOC kasunod ng ginawang matagumpay na dalawang public bidding sa kawanihan noong Nobyembre 22 para sa pagpapalabas sa may 400 balikbayan boxes na overstaying na sa MICP."], "category": "National", "title": ["Nakatenggang 400 balikbayan box, nilibre sa tax"]},
{"content": ["Nasa\u2002pang-walong puwesto ang Pilipinas sa\u2002mga\u2002bansang\u2002may pinakamaraming\u2002\u2018preterm\u2019 o \u2018premature births\u2019.", "Sinabi ito ng World Health\u2002Organization (WHO) Philippines, kasunod\u00a0 ng idinaos na National Summit on Prematurity and Low Birth Weight kahapon.", "Nabatid\u2002sa\u2002WHO Phils., 350,000 sanggol sa bansa ang ipinapa\u00adnganak na premature kada taon\u00a0 at ang Pilipinas rin ang may pinakamataas na porsi\u00adyento ng live births na may low birth weight na nasa 21%.", "Ayon sa WHO, nakakaalarma\u00a0 ang sitwasyon kaya mahalaga na magkaroon at maipagpatuloy ang pagpapahusay sa dekalidad na antenatal care sa Pilipinas upang maiwasan ang low birth weight at preterm births.", "Nalaman na maka\u00adtutulong ang quality antenatal care para mahikayat ang mga buntis na humanap ng skilled care sa panganganak, pagtiyak na mababawasan ang stillbirths, child birth complications at newborn deaths, at matutulungan ang mga kababaihan na kumuha ng care at counseling para sa mga sakit na human immunodeficiency virus (HIV), malaria, tuberculosis, at iba pang kondisyon.", "Importante rin umano\u2002na\u2002mapangalagaan nang husto ang mga sanggol, mula pa lamang sa sinapupunan ng kanilang ina hanggang sa kanilang pagsilang\u2002at\u2002paglaki. \u00ad"], "category": "National", "title": ["\u2018Pinas pang-8 sa premature births"]},
{"content": [" \u2014 Naglahong parang bula ang 50 panabong na manok pati na ang mga helper sa isang farm sa Paguraper dito kaya hinala ng may-ari ay mismong ang mga katulong nito ang nagnakaw sa mga alagang hayop.", "Ayon kay Venerando Ulit, caretaker ng natu\u00adrang farm, nakita pa umano nito ang isang wrangler owner type jeep na nakaparada malapit sa gate ng naturang farm at inakalang ito ay pagmamay-ari lamang ng bisita ng mga helper na sina Arnel Ca\u00adyabyab, John John Mendoza, Ceasar Cayabyab at Joseph Manangan, kapwa mga taga-Malasiqui, Pangasinan.", "Ngunit nang bisitahin nito ang farm ay nagimbal nang makitang wala na sa farm ang mga helper gayundin ang 50 manok na panabong na kanilang inaalagaan.", "Pagmamay-ari umano ng magkapatid na Charles at George Manzano ng San Julian, Vigan City ang mga inaalagaang manok.", "Iniimbestigahan na ng mga awtoridad ang nangyari at matibay ang paniniwalang ang mga helper mismo ng naturang farm ang mga suspek sa naturang insidente."], "category": "National", "title": ["50 manok na panabong ninakaw"]},
{"content": ["Kahit ang maghapong ulan sa halos apat na sulok ng Pilipinas ay hindi nakahadlang sa paglabas sa kalsada ng mga kababaihan, mga kabataan, estudyante, propesyunal, manggagawa, mga pari at madre, magsasaka, mangingisda, ng mga mahihirap na taga-lungsod at mangilan-ngilang matatanda na sumasariwa sa lupit ng Martial Law. Lahat ay sumisigaw: #MarcosNOTaHero at ang gusto nilang mangyari ay alisin sa Libingan ng mga Bayani (LNMB) ang mga labi nito.", "Ang mga netizens sa iba\u2019t ibang probinsya ay nag-tweet ng mga pocket rallies sa gitna ng ulan. Ang #BlackFriday protests kahapon na dapat sana ay magtatagpu-tagpo sa Luneta ay nagmistulang mga pocket rallies din ng mga estudyante sa kahabaan ng Katipunan Ave. kung saan nagkapit-bisig ang mga taga-Miriam College, Ateneo de Manila at University of the Philippines (UP); humilera rin sa Espa\u00f1a Blvd. ang mga University of Santo Tomas (UST) bago nagmartsa pa-Mendiola kung saan sila sinalubong ng malaking bulto ng U-Belt protesters mula sa University of the East (UE), Far Eastern University (FEU), San Sebastian College (SSC). Dumayo rin dito ang mga protesters mula sa De La Salle University (DLSU), St. Scholastica\u2019s College, College of St. Benilde at UP-Manila.", "Ang Adamson University at Polytechnic University of the Philippines (PUP), nagsipag-walkout sa klase para makilahok sa #NoToMarcosBurial.", "Naniniwala si Vice President Leni Robredo na unang bugso pa lamang ang nationwide protests kahapon at tiyak na masusundan pa ng mas maiinit na pagkilos.", "Si Ifugao Rep. Teddy Baguilat, napapahi\u00adling na sana ay hindi na ulanin ang isa pang petsa ng protesta sa susunod na linggo (Nobyembre 30, Miyerkules). Tiyak umanong mas marami ang sasali sa pagkilos na ito dahil deklaradong walang pasok bilang selebrasyon ng Bonifacio Day, lalo na kung maganda ang panahon.", "Namula rin ang bawat pagtitipon kahapon sa pagbaha sa kalsada ng mga militanteng grupo na labis ang pagkadismaya sa diumano\u2019y pagiging \u2018tuta\u2019 ni Pangulong Rodrigo Duterte sa mga Marcos.", "\u201cNo change will come under the Duterte regime if it continue to lavish praise on the Marcoses and persist in looking up to the dead dictator\u2019s fascist ways as role model,\u201d\u00a0 anang grupong Anakbayan.", "Pero si Pangulong Duterte, walang paglambot sa usapin at sinabing, \u201cMarcos\u2019 burial at the Libingan ng mga Bayani is a matter of law,\u201d habang sinasabing malata ang sinuman na magprotesta laban dito at hindi niya ito susupilin."], "category": "National", "title": ["NATIONWIDE PROTEST!"]},
{"content": ["Nasawi ang may 44 katao, habang 82 naman ang sugatan\u00a0 matapos na magbanggaan ang dalawang tren at masunog sa isang liblib na rehiyon sa Hilagang Iran.", "Ayon sa pahayag ni Provincial governor Mohammad Reza Khabbaz na naganap ang banggaan ng tren sa Semnan province sa main line sa pagitan ng Tehran at\u2002ikalawang siyudad ng Mashhad, Iran.", "Nabatid na binangga umano sa likuran ng isang coach ang isa pang tren dakong alas-7:50 ng umaga.", "Idineklara naman ng mga awtoridad na \u2018human error\u2019 ang nangyari sa naganap na aksidente sa nabanggang tren kaya ito tumigil at nabangga sa likuran ng isa pang coach.", "Kinuha ng helicopter ang mga nasugatan at isinugod sa mga pagamutan."], "category": "National", "title": ["Tren vs tren, 44 patay"]},
{"content": ["Buking ang iligal na gawain ng isang mag-live in na \u2018partners in crime\u2019 matapos silang \u00adarestuhin ng isang guwardiya ng isang kilalang mall dahil sa tangkang pang-\u00aduumit ng 8 pirasong powerbanks sa isang boutique, kamakalawa ng hapon sa Sta. Cruz, Maynila.", "Sinampahan ng kasong theft (shoplifting) ang mga suspek na sina Myla Mangayao, 38, at live-in partner nitong si Nino Francis Chan, 39, kapwa residente ng 1503 M. Hizon Street, sa Sta. Cruz.", "Ayon kay P Supt. Santiago Pascual III, station commander ng Manila Police District (MPD)-Station 3 (Sta. Cruz), nabatid na dakong alas-\u00adkuwatro ng hapon nang madakip ng civilian guard na si Louis Habejan, 33, na nakatalaga sa SM San Lazaro branch, ang mga suspek dahil sa pagtangay\u00ad ng walong pirasong \u00adpowerbanks, na nagkakahalaga ng P6,792. \u00ad"], "category": "National", "title": ["Mag-live in dinakma sa pang-uumit sa mall"]},
{"content": ["Tumanggap ng ma\u00adtinding batikos mula kay Vice President Leni Robredo, sa ilang babaeng senador at maging sa ilang lalaking kongresista ang walang katuturang pagkalikot ng congressional inquiry sa testimonya ni Ronnie Dayan kamakalawa na tumutok sa relasyon nito kay Sen. Leila de Lima.", "\u201cSa tingin ko, oo. It is a form of harassment kung susundan natin ang mga tanong. Wala talaga siyang relevance sa investigation na kino-conduct,\u201d pahayag ni Robredo.", "Sinabi pa ni Robredo, \u201cIyong klase kasi ng mga tanong, talagang bordering on malicious. Ang sabi ko nga, slut shaming, na wala namang lugar sa institusyon na ganoon.\u201d", "Hindi naman mapaniwalaan ni Sen. Grace Poe na itutuon sa \u2018kalaswaan\u2019 ang imbestigasyon. \u201cDuring a Congressional investigation, a lot of the questions were geared towards voyeurism\u2013national voyeurism as opposed to \u2018in aid of legislation.\u2019 And this is quite upsetting. We understand that a lot of things have to be investigated but I think that the details of certain personal affairs should not have been discussed,\u201d ayon kay Poe.", "Sexual harassment naman ang ginamit na termino ni Sen. Risa Hontiveros sa inasal ng mga kongresista.", "\u201cIt is not surprising that there is a surge in the number of sexual harassment cases against our women both online and off. The dishonorable behavior of our lawmakers has reinforced this despicable culture since the beginning of these investigations,\u201d anang senadora.", "Kahit ang mismong miyembro ng Kamara na si Ifugao Rep. Teddy Baguilat ay napailing sa diskarte ng kanyang mga kabaro. \u201cIt\u2019s simple. The whole intent of the hearing is to picture De Lima as an adulterer and lothario so she\u2019s already guilty even with weak evidence,\u201d anang LP solon.", "Ikinalungkot din ng Simbahang Katolika ang nangyayaring imbestigasyon sa Kamara dahil malinaw na pambababoy na sa personal na buhay ng isang indibidwal gamit ang taxpayers money at ang kagalang-galang dapat na kapulungan."], "category": "National", "title": ["House probe, harassment na! \u2014 VP Leni, solons"]},
{"content": ["Binabalangkas na ang isang bilateral deal sa pagitan ng Pilipinas para ma\u00adbigyan ng access sa loob mismo ng Scarborough o Panatag Shoal ang mga mangingisdang Pilipino.", "Nabatid kay Wu Shicun, pinuno ng National Institute for South China Sea Studies, isang \u2018wholesale\u2019 na kasunduan ang niluluto ng Beijing.", "\u201cA wholesale bilateral fishing industry deal is still being discussed, an agreement has not yet been reached,\u201d ayon kay Wu.", "Nalaman na si Wu ay kasama sa diplomatic team ng Beijing na nagsusulong para maibalik sa dati ang relasyon ng China at Pilipinas.", "Sa kasalukuyan, sa paligid lamang ng Panatag nakakalapit ang mga mangingisdang Pinoy pero kapag nabuo na ang kasunduan, makakapasok na mismo sa loob ng bahura ang mga Pilipino pero bilang humanita\u00adrian reason, lalo na kung masama ang panahon o may bagyo.", "Ayon naman kay Zhu Feng, director ng South China Sea Center, malaki ang pinagbago sa relasyon ng China at Pilipinas simula nang dumalaw ang Pangulong Rodrigo Duterte sa Beijing.", "Sa sandaling magtagumpay ang bilateral deal, isa itong hakbang na maresolba sa diplomatikong paraan ang usapin sa pinag-aagawang teritoryo.", "Gayunman, iginigiit pa rin ng China ang soberenya nito sa West Philippine Sea."], "category": "National", "title": ["China may hinuhulmang Scarborough deal"]},
{"content": [" \u2014 Tatangkain sa taong ito ng lalawigan ng Nueva Ecija na makuha ang korona bilang \u2018Buffalo Dairy Capital ng Pilipinas\u2019.", "Ito ay ayon kay\u00a0Acting Executive Director ng Philippine Carabao Center (PCC) Arnel del Barrio.", "Sa paliwanag ni Del Barrio, kakayanin\u00a0nga\u00adyong taon na maabot ng lalawigan ang 1.5 milyong litro na produksyon sa gatas ng kalabaw at susubuking abutin ang 2 milyong litro sa susunod na dalawang taon.", "Batay sa tala ng PCC simula taong 2013 hanggang 2015 ay nasa 7.2 milyong litrong gatas ng kalabaw ang kabuuang produksyon sa buong bansa at halos 28% ang mula sa Nueva Ecija.", "Ani Del Barrio na mandato ng PCC na mapanati\u00adling sapat ang suplay ng gatas ng kalabaw sa bansa at ipagpatuloy ang tulong sa mga lokal na magsasaka."], "category": "National", "title": ["Buffalo Dairy Capital target ng NE"]},
{"content": ["Dalawa ang patay sa pamamaril San Pablo City, Laguna kamakalawa ng gabi.", "Kinilala ang mga nasawi na sina Angelito Tapay y Punzalan, 39-anyos at Emelyn Magcawas, 46 na taong gulang.", "Batay sa imbestigasyon ng San Pablo Police, dakong alas-7:30 ng gabi, mag-isang nag-iinom sa isang tindahan sa tabing kalsada ang biktimang si Tapay nang biglang dumating ang riding-in-tandem suspek.", "Walang sabi-sabing pinagbabaril ng mga ito ang biktima na nagtamo ng tama sa iba\u2019t ibang bahagi ng katawan.", "Nahagip naman ng ligaw na bala si Magcawas na nakaupo lamang \u2018di kalayuan kay Tapay.", " Inaalam pa ng mga awtoridad ang motibo sa pamamaril at kung sino ang mga salarin."], "category": "National", "title": ["2 patay sa pamamaril sa San Pablo City"]},
{"content": ["Patay ang isang lalaki habang sugatan ang kanyang limang taong gulang na anak na tinamaan ng ligaw na bala matapos na pasukin ng dalawang salarin ang kanilang bahay sa lungsod ng Quezon kamakalawa ng gabi.", "Sa ulat ng Quezon City Police District-Criminal\u00ad Investigation and Detection Unit (QCPD-CIDU),\u00a0 ganap umanong alas-7:30 ng gabi nang maganap ang insidente sa loob mismo ng pamamahay ng nasawing biktimang kinila\u00adlang si Manolito Benjamin, 52-anyos, may asawa, ng Peacock Street, Sitio Veterans, Barangay Bagong Silangan ng nasabing lungsod; sugatan naman ang limang taong gulang na anak nitong si \u00adMichael Angelo.", "Kasalukuyan\u2002uma\u00adnong nasa loob ng bahay ang biktima kasama ang asawa nito na si Arlene nang biglang dumating ang mga armadong suspek at walang habas na pagbabarilin ang biktima na agad nitong ikinasawi.", "Matapos ang insidente ay mabilis ding nagsitakas ang mga suspek na lulan ng motorsiklo, nasa silid naman noon ang anak nito at naglalaro nang tumagos ang mga bala sa dingding na siya lamang namamagitan sa pareho nilang kinaroroonan at tinamaan ng apat na bala sa iba\u2019t ibang bahagi ng katawan ang paslit, agad naman itong naisugod sa East Ave\u00adnue Medical Center.", "Nasa 11 basyo ng bala mula sa hindi pa nalalamang kalibre ng baril ang na-recover sa bahay ng mga biktima."], "category": "National", "title": ["Ama bulagta, anak sugatan sa pamamaril"]},
{"content": ["Desidido si Pangulong Rodrigo Duterte na sagasaan ang mga lokal na opisyal ng gobyerno na naghahari sa fish pen operation sa Laguna.", "Binigyang-diin\u2002ng Pangulo na kung hindi makikipagtulungan\u2002ang mga nagmamando ay aatasan nito ang militar para ipagiba ang mga fish pen.", "\u201cYou make arrangements with the DENR. Limit your area, you can fence it. But you have to give the bigger share to the so many fisher folks. I\u2019m directing the\u2026 kasi itong, under ito ng authority. If you cannot do the job, by the se\u00adcond week of December, I will order the military to destroy it and this time no more arrangement of ano ang kaila\u00adngan ninyo, what will be your area. Because you are depri\u00adving them and everybody of the need, not even to live at this time but to \u00adsurvive. Kung sabihin na\u2026 they\u2019re li\u00adving \u2014 Even to survive ang\u2002pagkain,\u201d\u2002paha\u00adyag\u2002ng\u2002\u00adPangulo \u00adnitong Huwebes.", "Kung hindi umano ta\u00adtalima at liliitan, ay sisi\u00adrain ng Pangulo ang mga fish pens."], "category": "National", "title": ["Fish pen sa Laguna ipagigiba ni Duterte"]},
{"content": [" \u2014 Nilusob kaha\u00adpon ng mga jihadists ang bayan ng Butig sa lalawigan ng Lanao del Sur at sinakop ang munisipyo na kung saan ay itinaas ang bandera ng Islamic State.", "Tinatayang mahigit sa 200 armado sa pangunguna ni Abdullah Maute ang pumasok sa bayan nang walang kaalam-alam ang militar at agad na kinubkob ito. Daan-daang mga sibilyan naman ang nagsilikas sa lugar sa takot na maipit sa kaguluhan.", "Ang grupo ni Maute ang itinuturo na siyang nasa likod ng maraming atake sa Lanao del Sur at kalapit na lalawigan, gayundin ang madugong pambobomba sa night market sa Davao City na ikinamatay ng 15-katao at pagkasugat ng 69 iba pa noong Setyembre 2.", "Nagpadala na umano ang militar ng mga tropa sa lugar at nakasagupa ang armadong grupo, ngunit hindi naman agad mabatid kung may casualties na sa magkabilang-panig. Kalat umano ang mga jihadist sa lugar at nagkalat din ang mga bandila.", "Walang pahayag ang Western Mindanao Command sa ilalim ni General Mayoralgo dela Cruz ukol sa paglusob ng Maute group sa lalawigan.", "Nitong Oktubre lamang ay naaresto ng pulisya sa Cotabato City ang 4-katao na sinasabing may kinalaman sa Davao City bombing. At kamakailan lamang ay 4 iba pa ang dinakip din ng pulisya at militar sa Cota\u00adbato City at iniuugnay sa night market bombing at sinasabing miyembro ng Maute group."], "category": "National", "title": ["ISIS flag winagayway sa Lanao"]},
{"content": ["Aabot sa mahigit sa 100 sibilyan ang napatay habang marami pa ang nasugatan nang magpasabog ng isang truck bomb ang mga miyembro ng Islamic State (IS) sa isang gasolinahan sa siyudad ng Hilla sa Iraq.", "Sa ulat, karamihan sa mga nasawi ay pawang Iranian Shi\u2019ite Pilgrims.", "Inako naman ng Sunni militant group ng Isla\u00admic State ang pag-atake, batay sa inilabas nilang statement online.", "Ang gasolinahan kung saan naganap ang truck bomb ay mayroong restaurant na popular sa mga biyahero.", "Nawasak ang gasoline station matapos ang pagsabog at maraming sasakyan ang nasunog."], "category": "National", "title": ["100 nadale ng suicide bomber"]},
{"content": ["Umabot na sa 200 ang bilang ng mga naging biktima ng extrajudicial killings (EJKs) sa Bulacan makaraang pitong katao pa, kabilang ang limang minasaker sa isang drug den, ang napatay matapos pagbabarilin ng mga hindi kilalang armadong vigilante sa bayan ng Plaridel, Norzagaray at San Rafael, Bulacan kamakalawa.", "Kinilala ng pulisya ang mga napaslang na sina alyas \u2018Alma\u2019, Gregorio Castillo, Ada Ravien Torne, Reynaldo Fajardo at isang alyas \u2018Jason\u2019, pawang re\u00adsidente ng Brgy. Lumang Bayan at Banga 1st sa Plaridel; Ruben Esquivel ng Brgy. Poblacion, Norzagaray at Nupronio Nagayo ng San Rafael, Bulacan na pawang nagtamo ng mga tama ng bala sa katawan."], "category": "National", "title": ["EJK victims sa Bulacan lumobo"]},
{"content": ["Patay ang 15-anyos na dalagita habang nasa malubhang kalagayan naman ang dalawang iba pa na pawang mga teenagers, matapos na mag-slide ang sinasakyan nilang motorsiklo kahapon ng mada\u00adling-araw sa Ocampo, Camarines Sur.", "Kinilala ang \u00adnasa\u00adwing biktima\u2002na\u2002si\u2002Violeta Cipiniano, 15, habang patuloy pang inoobserbahan sa ospital ang dalawa nitong kasamahan na sina Francisco Delos Santos, 16, at ang \u00adkapatid ng nasawi na si John Paul Cipiniano, 17, drayber ng motorsiklo, pawang re\u00adsidente ng Sitio Lidong, Brgy. Hibago ng nabatid na bayan.", "Sa ulat ng Ocampo Police na ipinadala sa Police Regional Office (PRO) 5 sa Camp Simeon Ola, naganap ang insidente dakong alas-3:30 ng mada\u00adling-araw sa kahabaan ng Brgy. San Francisco ng bayang ito kung saan pauwi na sana ang mga biktima sakay ng isang motorsiklo, nang pagdating sa pakurbang parte ng kalsada ay nag-slide ang motorsiklo dahil sa patuloy na pag-ulan."], "category": "National", "title": ["Motorsiklo nadulas, 3 sakay nadale"]},
{"content": ["Nakataas ang heavy rainfall warning sa tatlong lalawigan sa Region 4-A (CALABARZON), ayon sa Philippine Atmospheric Geophysical and Astrono\u00admical Services Administration (PAGASA).", "Sa abiso ng weather bureau, alas-nuebe ng umaga nang itaas ang yellow warning level sa Quezon, Bata\u00adngas at Laguna. Ibig sabihin ng yellow warning le\u00advel, nakataas ang babala ng abnormal na ulan ang posibleng bumuhos na katumbas ng isang buwan na ulan.", "Binalaan din ng weather bureau ang mga residente na nakatira sa mabababang lugar sa tatlong lalawigan na maging maingat sa posibleng pagbaha at landslides.", "Maaapektuhan din ng mahina hanggang sa may kalakasang pag-ulan ang Metro Manila, Pampanga, Bataan, Cavite, Rizal at Bulacan.", "Itinaas din ang yellow rainfall warning sa mga lalawigan ng Capiz, Iloilo, Aklan, Antique, Guimaras at Negros Occidental.", "Makakaranas din ng moderate hanggang sa may kalakasang pag-ulan ang Catanduanes."], "category": "National", "title": ["Abnormal na buhos ng ulan sa CALABARZON"]},
{"content": ["Walong\u2002katao\u2002ang namatay sa magkakahiwalay na drug operations sa Maynila, Pateros at Makati City.", "Sa\u2002Maynila,\u2002nasawi ang anim na hinihinalang sangkot sa iligal na benta\u00adhan ng droga, habang \u00adapat pa ang naaresto sa magkakasunod na buy-bust operation na isina\u00adgawa ng mga operatiba ng Manila Police District (MPD) sa isang lod\u00adging house at ilalim ng tulay, sa loob lamang ng pitong oras.", "Ayon\u2002sa\u2002MPD-Station 3 (Sta. Cruz), dakong 5:30 ng hapon kamakalawa nang mapatay ng mga pulis ang mga drug suspects na sina John Ryan Verano, Rommel Aquino at Jester Luces, sa isinagawang buy-bust operation ng mga pulis sa loob ng Amy\u2019s Lodge na matatagpuan sa Gonzalo Puyat St., malapit sa Evangelista Street sa Quiapo.", "Sa naturang operasyon ay tatlong suspek ang nahuli na sina Laima Borja, Archie Cruz, isang dismissed na pulis, at Alex Abacial.", "Nakumpiska mula sa kanila ang tatlong kalibre .38 revolver at \u2018di pa batid na bilang ng plastic sachet ng shabu.", "Dakong ala-1:10 ng madaling-araw\u2002nang mapatay ng mga pulis Sherdy Arellano, alyas \u2018Cerdi,\u2019 35, at Francis Valiente, alyas \u2018Alang,\u2019 26, kapwa residente ng Pacheco St., Tondo, Manila, matapos na manlaban sa buy-bust operation sa loob ng tahanan ni Arellano. Nadakip rin sa naturang ope\u00adrasyon si Julius Evangelista, alyas \u2018Botchok\u2019.", "Sa Pateros, isang lalaki ang napatay ng tandem\u00a0 samantalang\u00a0 isang binata na umano\u2019y sangkot sa droga ang\u00a0 pinagbabaril sa\u00a0 Makati City kahapon ng mada\u00adling-araw."], "category": "National", "title": ["8 bulagta sa droga"]},
{"content": ["Niyanig ng magkasunod na malakas na lindol ang mga bansang El Salvador at Taiwan.", "Ayon\u2002sa\u2002ulat\u2002ng Agence\u2002France-Presse (AFP), naramdaman ang magnitude 7 sa Pacific Coast ng El Salvador.", "Natukoy ang sentro ng lindol sa layong 149-kilometro\u2002timog-timog-kanluran ng pantalan ng El Triunfo dakong alas-12:43 ng tanghali, alas-2:43 naman ng madaling-araw, oras sa Pilipinas.", "Ayon kay Lina Pohl, environment minister ng El Salvador, wala pa namang napapaulat na pinsala na dulot ng nasabing lindol.", "Gayunpaman,\u2002nag-isyu ito ng tsunami alert at binalaan ang mga residente sa baybaying dagat sa posibilidad na pagtaas ng alon na aabot sa tatlong metro.", "Wala\u2002pang\u2002napaulat na pinsala dulot ng \u00adpagyanig.", "Ang Taiwan ay nasa gitna ng dalawang tectonic plates kaya madalas ang lindol."], "category": "National", "title": ["El Salvador at Taiwan nilindol"]},
{"content": [" \u2014 Isang tama ng baril sa ulo ang ikinamatay ng \u2018di pa kilalang biktima ng salvaging na \u00adnatagpuang\u2002nakahandusay sa gilid ng Santa Rosa-Dingalan road, Purok 4, Brgy. Liwayway dito noong Huwebes ng gabi.", "Sa ulat ni P/Chief Ins\u00adpector\u2002Jeffrey\u2002Alivia, ang hindi pa nakikilalang lalaki ay tinatayang nasa edad pagitang 28-33, may taas na 5\u20196\u201d-5\u20197\u201d; nakasuot ng kulay navy blue na t-shirt na may markang \u201cWICKED FOURTH Super Bowl XLIX Champions\u201d at khaki shorts.", "Ayon sa ilang nakasaksi, dakong alas-8:20 ng gabi, nakaparada ang isang kulay pulang van sa gilid ng lansangan na nakaharap patungong Fort Magsaysay.", "Bigla umanong ibi\u00adnaba ang biktima at pinaputukan sa ulo, saka mabilis na tumakas ang mga salarin.", "Pansamantalang inila\u00adgak sa Buenaventura Funeral sa Brgy. La Fuente rito ang \u2018di kilalang bangkay."], "category": "National", "title": ["Biktima ng salvage"]},
{"content": ["Nakaranas ng pag-ulan ng yelo ang Tokyo, Japan sa unang pagkakataon mula noong hu\u00adling naranasan, 54-taon na ang nakakalipas.", "Sa\u2002ulat\u2002ng\u2002Japan News, huling naranasan ang snow sa buwan din ng Nobyembre kung saan si dating Pangulong John F. Kennedy ang Pangulo ng US at ang unang paglabas ng album ni Bob Dylan.", "Halos aabot na sa \u00adzero degree Celsius ang naram\u00addamang temperatura sa Tokyo.", "Maraming mga residente ang nagulat dahil sa mabilis na pagkapal ng yelo sa kanilang lugar.", "Dahil sa pag-ulan ng yelo, apektado ang daloy ng trapiko kung saan may naiulat nang nasaktan dahil sa madulas na kalsada.", "Apektado rin ng masamang panahon ang serbis\u00adyo ng East Japan Railway Co. sa bahagi ng Ome at Chuo lines habang nabalam ang biyahe ng tren ng Seibu at Keio at subway systems sa Tokyo.", "Malaki rin ang epekto sa konsumo ng kuryente sa Japan kung saan umakyat ng halos 95% ang demand ng mga consu\u00admers na nangailangan ng mainit na temperatura sa tahanan ng mga ito."], "category": "National", "title": ["Tokyo inulan ng yelo"]},
{"content": ["Isang tatlong buwan na sanggol na lalaki ang iniwan ng kanyang ina sa may well-whisher area\u00ad ng Ninoy Aquino International Airport (NAIA) Terminal 1 kahapon ng umaga.", "Ayon kay Lt. Nestor Dugan, officer on duty ng Airport Police Department (APD) habang naglalakad siya sa may well-wishers area ng NAIA -Terminal 1, isang nag\u00adngangalang Myrna Bonaobra na may kargang sanggol ang lumapit sa kanya at sinabing mayroon isang ina ang\u00a0 nakiusap sa kanya na kung pwede iiwan muna ang kanyang baby dahil mayroon lang siyang kakausaping tao.", "Sinabi ni Bonaobra na hinabilin sa kanya ang sanggol na may kasamang supot na may lamang kaunting damit at pasaporte ng bata at bote ng gatas at ibinigay din ang cellphone numbers ng babae na kung sakaling umiyak ang bata para tawagan siya.", "Sa isinagawang pagsiyasat ng APD, nabatid na ang mag-ina ay galing sa Aman, Jordan lulan ng Etihad Airlines flight EY 428 na dumating ng alas-11:00\u2002kamakalawa ng gabi.", "Sa pamamagitan ng pasaporte\u2002ng\u2002sanggol ay nakilalang si Ahsan Lastima na ipinanganak noong Agosto 30, 2016 at ang ina nitong si Vilma Pacilbas Lastima, tubong Maco, Davao.", "Sinabi ni Bonaobra na nasa NAIA siya dahil mayroon siyang sasalubungin na kaibigan at nag-aabang sa may Jollibee ng well-wishers \u00adarea nang lapitan siya ng ina ng bata.", "Idinagdag pa nito na sakaling hindi na balikan ng kanyang ina ang sanggol, kukupkupin niya ito."], "category": "National", "title": ["SANGGOL INABANDONA SA NAIA"]},
{"content": ["Naihatid na sa kanyang safe house ang da\u00adting driver-lover ni Se\u00adnator Leila de Lima na si Ronnie Dayan, sa Pangasinan.", "Sa\u2002isang\u2002\u00adpanayam, sinabi\u2002ni\u2002\u00adPangasinan Police Provincial Office (PPO) Director\u00a0 Sr. Supt. Ronald Lee, alas-dos ng madaling-araw nang lisanin ni Dayan ang compound ng Pangasinan PPO kung saan inihatid ito sa kanyang safe house kasama ang kanyang pamilya.", "Kaugnay nito, wala namang sinabing ibang detalye si Lee kung saan partikular na mananatili si Dayan dahil na rin sa \u00adbanta sa seguridad nito.", "Matatandaan, pasado alas-10 ng gabi nang \u00addumating si Dayan sa pangangalaga ng Pangasinan Police pagkatapos nitong dumalo sa House inquiry kamaka\u00adlawa hinggil sa New Bilibid\u2002Prison\u2002(NBP) \u00adillegal drug trade.", "Agad ring isinailalim sa medical checkup si Dayan pagdating nito sa nasabing lugar.", "Una na ring \u00adnabatid mula\u2002mismo\u2002kay \u00adPhilippine National Police (PNP) chief Director General Ronald \u2018Bato\u2019 dela Rosa na \u00adbibigyan ng PNP ng 24 hours security ang lugar kung saan mananatili\u2002si\u2002\u00adDayan."], "category": "National", "title": ["Dayan hinatid na sa safe house"]},
{"content": ["Mas lalo pang nagiging epektibo ang ginagawang operasyon ng militar kontra mga bandidong Abu Say\u00adyaf Group (ASG) matapos ang sunud-sunod na pagsuko ng mga bandido at pagbaba ng insidente kidnapping. Ito ang ipinagmalaking pahayag ni Armed Forces of the Philippine (AFP) chief of staff General Ricardo Visaya, na nagsabing itinuturing itong epektibo dahil ito ang kauna-unahang pagkakataon sa kasaysayan nang sumusuko ang mga miyembro ng ASG nang sabay-sabay.", "\u201cI would like to tell you that the situation in Mindanao, particularly in Basilan and Jolo is getting better and this only the first time in the history of Armed Forces that a mass surrender of ASG (around 20 bri\u00adgands) took place,\u201d wika ni Visaya.", "Sinabi ng opisyal na magtutungo siya sa Basilan at Jolo sa unang linggo ng buwan ng Disyembre para gabayan ang mga tropa ng pamahalaan para mai-turn over nya ang pamunuan."], "category": "National", "title": ["ASG operation pinaigting"]},
{"content": ["Nasa blue alert status na ngayon ang operation center ng NDRRMC bilang\u2002paghahanda\u2002sa bagyong Marce.", "Kalahati ng buong puwersa ng ahensya ay naka-monitor na sa mga lugar na tatamaan ng bagyo kung saan inaalerto na rin ang iba\u2019t ibang probinsya na maapektuhan ng bagyo.", "Base sa pinakahu\u00adling abiso ng PAGASA sa NDRRMC, napanatili ng bagyong Marce ang lakas nitong 45 kph habang tinutumbok ang mga probinsya sa Surigao na may pagbugsong 55 kph.", "Nakataas na ngayon ang signal No. 1 sa Romblon at Cuyo Island, Leyte, Southern Leyte, Bohol, Cebu kasama ang Banta\u00adyan Island, Camotes Island, Siquijor, Negros Oriental, Negros Occidental, Iloilo, Capiz, Aklan, Antique at Guimaras.", "Nasa ilalim din ng signal No. 1 ang Surigao del Norte kabilang na ang Siargao Island, Surigao del Sur, Dinagat Islands, Agusan del Norte, Agusan del Sur, Misamis \u00adOriental at Camiguin.", "Suspendido na rin ang ilang klase sa ilang lalawigan."], "category": "National", "title": ["Blue alert kay \u2018Marce\u2019"]},
{"content": ["Ipinakilala na ni US President-elect Donald Trump ang unang dalawang babae na bubuo ng kanyang gabinete.", "Sa ulat, tinukoy ni Trump sina South Carolina Governor Nikki Haley na uupo bilang bagong US ambassador to the UN at Betsy DeVos bilang education secretary.", "Sinasabing ang dalawang kababaihan ay pawang naging kritiko ni Trump noong kasagsagan ng halalan kung saan kinontra ni Haley ang pahayag ng una na pagbabawal sa mga Muslim immigrants at ang pagpuna sa kanya na pagiging maluwag sa mga illegal immigrants.", "Ang 44-anyos na opisyal ay kauna-unahang minority at female governor ng South Carolina.", " Nagpasalamat naman si Mrs. DeVos kay Trump sa pagpili sa kanya."], "category": "National", "title": ["2 babae sa Trump cabinet, pinangalanan"]},
{"content": ["Nasabat ng mga tauhan ng Bureau of Immigration (BI) ang pitong indibiduwal\u2002kabilang ang anim na kababaihan at isang hinihinalang mi\u00adyembro ng human trafficking sa Ninoy Aquino International Airport (NAIA) kamakailan.", "Ayon kay BI Commissioner Jaime Morente, ang nasabing mga Pinay ay nagkunwang mga turista na magtutu\u00adngo sa Dubai subalit nang siyasatin ay natuklasang magtatrabaho ang mga ito sa nasabing bansa bilang mga domestic hel\u00adpers (DH).", "Base\u2002sa\u2002imbestigasyon,\u2002naharang\u2002ng mga tauhan ng immigration personnels ang mga biktima at ang suspek sa NAIA Terminal 2 bago pa makasakay ang mga ito sa Philippine Airlines patunong Hong Kong noong nakalipas na Nobyembre 18.", "Nang isailalim sa interogasyon ay itinuro ng mga biktima ang suspek na nagsasayos ng United Arab Emirates (UAE) visas ng mga ito.", "Itinago ng BI ang pagkakakilanlan sa mga biktima dahil sa ipinagbabawal sa anti-trafficking law na tukuyin ang pagkatao ng mga ito.", "Sa pagsisiyasat pa ng BI, natuklasang minsan na ring naharang o na-offload ang nasabing mga Pinay ng immigration officers sa NAIA kung saan inamin ng mga ito na magtatrabaho sa ibang bansa kahit walang hawak na overseas employment certificates (OEC) mula sa Philippine Overseas Employment Administration (POEA).", "Ang suspek at ang mga biktima ay dinala sa Inter-Agency Council Against Trafficking (IACAT)."], "category": "National", "title": ["6 Pinay, 1 trafficker timbog sa NAIA"]},
{"content": ["Posibleng mahaharap sa obstruction of justice at contempt si Sen. Leila de Lima dahil hinadlangan umano nito ang pagdalo ng kanyang dating driver-bodyguard na si Ronnie Dayan.", "Sa testimonya ni Dayan kahapon sa House justice committee, sinabi nitong hiningi niya ang opinyon ng kanyang da\u00adting amo kung ano ang kanyang gagawin matapos matanggap ng kanyang kapatid ang subpoena ng Kamara at ipina-text nito sa kanyang anak na si Hanna Mae si De Lima dahil hindi umano sumasagot sa kanya ang senadora.", "\u201cNoong sinabihan po ako ng kapatid ko na meron s\u2019yang natanggap na subpoena mula sa Congress, nag-text po ako sa anak ko, \u2018I-text mo nga si Madam. Tita Lai kasi ang tawag nila sa kanya. Ako ang tawag\u2026ang pagkakasabi ko sa kanila Madam\u2026 I-text mo si Madam, kunin mo iyung opinyon niya kasi dumating na \u2018yung subpoena napirmahan ng Auntie mo Tita\u2026Sabihin mo a-attend ako,\u201d ayon kay Dayan.", "Sinabi ni Hanna Mae na personal na humarap sa pagdinig kahapon, na ipinadala nito ang text message kay De Lima dakong alas-5:38 ng hapon noong Oktubre 1, 2016.", "\u201cPakisabi sa kanya magtago lang sya\u2026magtago lang muna siya. Kagagawan niyan nila Speaker Alvarez at dikta ni Digong. Pagpiyestahan lang s\u2019ya at kaming dalawa kapag nag-appear siya sa hearing na \u2018yan,\u201d ang tugon ni Hanna Mae ukol sa text message na natanggap umano nito kay De Lima dakong alas-6:14 ng gabi ng nasabing petsa."], "category": "National", "title": ["Contempt, obstruction of justice vs De Lima"]},
{"content": ["Handa na ang ipakakalat na 300 kasapi ng Civil Disturbance Unit ng PNP sa paligid ng Luneta para sa pagtiyak sa mapayapang #BlackFriday protest ng mga anti-Marcos group ngayong araw.", "Una rito, plantsado na ang ikakasang #BlackFriday protest ng mga anti-Marcos group bilang pagpapakita ng kanilang pagkontra sa paglilibing sa Libingan ng mga Ba\u00adyani (LNMB) kay dating Pangulong Ferdinand E. Marcos Sr.", "Iba\u2019t ibang grupo na pawang mga anti-Marcos ang magtitipun-tipon sa Quirino Grandstand sa Luneta, Maynila ganap na alas-kuwatro ng hapon na susundan ng mga inihandang programa.", "Ang Southern Police District (SPD) naman, nag\u00adposisyon ng 400 pulis upang magpanatili ng kaayusan at kapayapaan sa kilos protesta ngayong araw na hindi dinidis\u00adkwento na puwedeng u\u00adma\u00adbot sa LNMB sa Taguig City."], "category": "National", "title": ["Black Friday protest binuhusan ng pulis"]},
{"content": ["Hindi plantsado ang script sa koneksyon ni Sen. Leila de Lima sa pag\u00adlaganap ng droga sa New Bilibid Prison (NBP).", "Ito ang paniniwala ni Magdalo partylist Rep. Gary Alejano matapos gisahin si Ronnie Dayan dahil hindi magkakatugma ang mga testimonya ng mga iniharap na testigo ng Department of Justice (DOJ) hanggang kay Dayan.", "\u201cYung mga witnesses natin, sala-salabat ang mga testimonies,\u201d komento ni Alejano matapos itinanggi ni Dayan ang mga unang testimonya ng mga inmates sa NBP na nagkokonek sa kanya sa drug trade at pagbibigay sa kanya ng drug money bilang diumano\u2019y \u2018bagman\u2019 ni De Lima.", "Una ring itinanggi ni Jaybee Sebastian ang mga testimonya ng kanyang mga kapwa preso habang itinanggi naman ni Dayan ang pahayag ni Kerwin Espinosa na nakilala nito ang driver-bodyguard ni De Lima sa pamamagitan ni Albuera police chief Jovie Espenido.", "\u201cSo hindi maganda ang kuwento. Hindi maganda ang pagkakaplantsa ng script,\u201d ani Alejano.", "Ayon sa mambabatas, ang layunin ng imbestigasyon ng Kamara ay ang relasyon ni De Lima sa illegal drug trade sa Bilibid subalit mistulang hindi umano ito maestablisa dahil magkakaiba ang kuwento ng mga inihilerang testigo.", "\u201cYung relationship sa drug trade ay halos hindi ma-establish, \u2018yan ang problema,\u201d ayon pa sa mambabatas."], "category": "National", "title": ["\u2018Di plantsado ang script! \u2014 solon"]},
{"content": ["Tinawag ni House Speaker Pantaleon \u2018Bebot\u2019 Alvarez na \u201cserial liar\u201d si Sen. Leila de Lima dahil kahit marami na umanong nagsasabing nakinabang siya sa illegal drug trade ay patuloy niya itong pinasisinungalingan.", "Agad naman siyang sinagot ni De Lima ng, \u201cAng sa akin lang,\u00a0 bago pa man magsalita si Ginoong Alvarez, at ang mga kagaya niya sa Kamara at sa sangay ng Ehekutibo, subukan muna nilang humarap sa salamin, at makikita nila kung sino ang bastos, walang galang sa kababaihan, at tunay na mga sinungaling.\u201d", "Ginawa ni Alvarez ang nasabing pahayag matapos mapanood ang Senate probe ukol sa pagkamatay ni Albuera, Leyte Mayor Rolando Espinosa Sr. \u201cAt bilib nga din ako kay Sen. De Lima\u2026 I think she is really a serial liar,\u201dani Alvarez."], "category": "National", "title": ["Serial liar! Manalamin nga kayo!"]},
{"content": ["Naniniwala si Albay Rep. Edcel Lagman na matatapos ang extrajudicial killings (EJK) sa pinaghihinalaang drug pushers at drug users kung mawawala ang mga \u2018narco\u2019 cops sa loob ng Philippine National Police (PNP).", "Ito ay matapos lumabas sa imbestigasyon ng Senado sa pagkamatay ni Albuera, Leyte Mayor Rolando Espinosa Sr., na ang mga pulis ang nagpalala sa droga sa Leyte\u00a0 dahil sa kanilang pakinabang sa drug lord na si Kerwin Espinosa.", "\u201cIf the conspiring police officials and personnel are exorcised and prosecuted with clarity, then the extrajudicial killings of suspected drug dealers and users will end,\u201d ani Lagman.", "Ayon sa mambabatas, lalong lumakas ang kanilang hinala na sadyang pinapatay ang mga pinaghihinalaang drug pushers at user upang hindi na makapagsalita ang mga ito laban sa mga pulis na siyang dahilan kung bakit dumami ang mga gumagamit ng droga sa bansa.", "Dahil dito, dapat umanong i-exorcise ang mga pulis na ito upang maalis ang demonyo sa kanilang katawan at panagutin sa kanilang mga kasalanan at kapag nagawa umano ito ay matatapos na ang patuloy na pagpatay sa mga maliliit na drug pushers at drug addict.", "Samantala, aminado si PNP chief Director Gene\u00adral Ronald dela Rosa na nagsasagawa na siya ng internal cleansing sa pambansang kapulisan ngunit kung bibigyan niya ito ng grado ay 6/10 lamang ang maibibigay niya. Malaki pa aniya ang kailangang trabahuhin bago tuluyang mawala ang mga tiwaling pulis sa kanilang hanay."], "category": "National", "title": ["EJK matutuldukan \u2018pag winalis ang \u2018narco\u2019 cops"]},
{"content": ["Hindi nakumbinsi ni Ronnie Dayan ang ilang mambabatas sa kanyang testimonya laban sa da\u00adting amo na si Sen. Leila de Lima matapos gisahin ito at sinubok ang kanyang kredibilidad sa pagdinig kahapon ng House committee on justice.", "\u201cSa akin lang, parang there was a really big difference, mayroong problema sa testimony mo na somehow, I was thinking probably, half truth ang sinabi mo. Kalahati ang totoo, kalahati ang hindi,\u201d deklarasyon ni Cagayan de Oro City Rep. Maximo Rodriguez matapos gisahin si Dayan.", "Ginawa ni Rodriguez ang pahayag matapos hindi makumbinsi na hindi binubuksan ni Dayan ang envelop o supot na inaabot ni Kerwin Espinosa sa kanya para kay De Lima.", "Ayon kay Rodriguez, bilang security officers, standard operation procedure o SOP na, lahat ng mga bagay sa kanilang amo ay binubuksan para masiguro na hindi ito bomba.", "\u201cHindi ako naniniwala na hindi mo binuksan, I think you opened it and saw the money,\u201d ayon pa kay Rodriguez matapos igiit ni Dayan na hindi ito nakakakita ng pera mula nang magtrabaho kay De Lima.", "Naniniwala rin si Rodriguez na nagsisinu\u00adngaling si Dayan dahil tanging si dating Bureau of Correction director Rafael Ramos ang kilala niya sa paligid ng Department of Justice (DOJ) at hindi kilala ang mga high profile inmates sa New Bilibid Prison (NBP).", "Maliban dito, ayaw maniwala ng mambabatas na nangyari ang abutan ng pera mula kay Espinosa noong taong 2014 gayung iginigiit ng drug lord na nangyari ang pagbibigay nito ng pera noong 2015.", "\u201cThink twice when you go home, have a consensus search on your soul that you have done better, much better on what we expect in this hearing. Sana maliwanagan ka mamayang gabi, mag-aral ka saka magdasal ka na sana ang sinasabi mo sa amin eh totoo,\u201d ani Rodriguez."], "category": "National", "title": ["Half truth, half lie! \u2014 De Lima"]},
{"content": ["Wagas, dalisay at tapat! Ganito inila\u00adrawan ni Ronnie Dayan ang pag-ibig niya kay Sen. Leila de Lima pero hindi umano ito nasuklian ng dating kalihim ng Department of Justice (DOJ) kaya ngayon ay hindi na niya ito \u2018love\u2019.", "Sa pagtatanong ni House deputy speaker Fred Castro, napaamin nito si Dayan na minahal nito at pag-ibig ang naramdaman nito kay De Lima sa loob ng pitong taong relasyon nilang dalawa.", "\u201cParang ganun, Sir,\u201d sagot ni Dayan nang tanungin ni Castro kung wagas, dalisay at tapat ang pag-ibig nito kay De Lima subalit dahil hindi umano nasuklian ng wagas din na pag-ibig ay kaya nitong ipagkanulo ang dating amo.", "\u201cDepende sa situwasyon dahil nga po \u2018yung pag-ibig ko wagas ay hindi niya sinuklian ng wagas din na pag-ibig\u2026 alang-alang sa batas kaya kong ipagkanulo, alang-alang sa katotohanan,\u201d ani Dayan.", "Nang tanungin ng iba pang mambabatas kung mahal pa rin niya hanggang ngayon si De Lima ay walang gatol na sumagot si Dayan na, \u201cwala na po \u2018yung love na \u2018yun.\u201d", "Sa kanyang affidavit, sinabi ni Dayan na una siyang nagtrabaho kay De Lima bilang driver/bodyguard noong 2007 kung saan practicing lawyer at matapos ang dalawa hanggang tatlong buwan ay nagsimula na umano ang kanilang relasyon.", "\u201cAlam po ng pangalawang anak ni Ma\u2019am ang aming relasyon. Alam din po ni Ma\u2019am na may asawa po ako ng mga panahong iyon. Kasal na po ako since 1991 noong ako ay nag-apply bilang driver-security ni Ma\u2019am sa kanyang law office,\u201d ani Dayan.", "Subalit bago umano pumasok ang 2016 ay nagkalabuan umano sina Dayan at De Lima.", "\u201cKesyo hindi na daw kami masaya sa pagsasama namin. Lagi kasing bangayan at laging nag-aaway. Kaya nu\u2019ng naba\u00adlitaan ko na \u2018yung isang hagad niya na ang pangalan ay Warren Cristobal, ang bagong boyfriend niya, parang nasampal ko s\u2019ya ng bahagya si Ma\u2019am,\u201d ani Dayan.", "\u201cSabi ko\u2026 \u2018uubusin mo yata kaming mga security mo ah?\u2019,\u201d dagdag pa ni Dayan."], "category": "National", "title": ["HINDI KO NA S\u2019YA LOVE!"]},
{"content": ["Sinibak ni Philippine National Police (PNP) Chief Director General Ronald dela Rosa ang dalawang rookie policemen mula sa Pasig City Police dahil umano sa pagpapakita ng kaduwagan sa nirespondehang insidente ng pamamaril sa nasabing lungsod noong Nobyembre 11.", "Agad na itinalaga ang dalawang pulis na sina PO1 Herminio Manalastas at PO1 Jayson Riego, sa PNP-Special Action Force (SAF) simula pa Nobyembre 24 base sa inilabas na kautusan mula sa PNP Directorate for Personnel and Records Management (DPRM).", "Ayon kay PNP Spokesperson, Sr. Supt. Dionardo Carlos, ang dalawang pulis ay inirekomendang sumailalim sa PNP-SAF Commando Training, na kinapapalooban ng law enforcement at military operations course."], "category": "National", "title": ["2 rookie cop sibak"]},
{"content": ["Sumampa na sa P50 ang halaga ng piso kontra isang dolyar bunsod ng inaabangang pagtaas ng interest rates ng Estados Unidos.", "Humina ang halaga ng piso kontra dolyar nitong Huwebes ng umaga bago nagsara sa halagang P49.98, mula sa P49.86 nitong Miyerkules, ayon sa Philippine Dealing System.", "Hindi naman nababahala si Sen. Loren Legarda, chairperson ng Senate committee on finance, kung may silbi pa ang P3.35 trilyong budget ng pamahalaan sa susunod na taon dahil nakabase sa P45-P48 ang palitan ng piso kontra dolyar sa panukalang budget.", "Ayon\u00a0 sa senadora, may tama umano ito pero mas malaki ang magiging pakinabang ng bansa sa kabuuan."], "category": "National", "title": ["P50 na ang dolyar!"]},
{"content": ["Pinagkalooban ng Department of Social Welfare and Development (DSWD) ng P4.8 million infrastructure project ang mga taga-Surigao del Norte bilang bahagi ng local poverty reduction ng pamahalaan.", "Sa ilalim ng Kapit-Bisig Laban sa Kahirapan \u2013 Comprehensive and Integrated Delivery of Social Services (Kalahi-CIDSS) Field Office sa CARAGA region, layunin ng DSWD na mabigyan ng social services ang mga taga bayan ng Sta. Monica.", "Ayon kay DSWD CARAGA General Administration and Support Services Division (GASSD) Chief Ramel Jamen, ang proyekto ay pagtutulungan ng local government unit at national government para matupad ang pangakong social services sa mga mamamayan ng Surigao del Norte.", "The\u2002Kalahi-CIDSS sub-projects ay binubo ng 220 Linear-Meter Concrete Pathway sa Brgy. Abad Santos na nagkakahalaga ng P738,000."], "category": "National", "title": ["P4.8M infra projects sa Surigao"]},
{"content": ["\u201cInosente ang papa ko. Wala \u00adsiyang alam, ako lang ang may alam at involve sa illegal drug trade.\u201d", "Ito ang maemosyonal na iginiit ni Kerwin sa pagharap nito kahapon sa Senado kaugnay sa pagdinig sa pagkakapaslang sa amang si Albuera Mayor Rolando Espinosa.", "Ayon kay Kerwin, wala umanong anumang kaugnayan ang kanyang ama sa illegal drug trade.", "\u201cAko ang may alam sa lahat, inaamin ko \u00adlahat ang mga maling gawain ko sa ilegal na droga,\u201d paglilinaw ni Espinosa at idinawit lang umano ang kanyang ama sa \u00addroga ni Albuera Police Office Chief Inspector Jovie \u00adEspenido dahil may galit umano ito sa kanilang pamilya.", "Nagsimula umano ang galit ni Espenido sa kanila noong 1999 matapos suportahan ang political clan sa Leyte na karibal naman ng sinusuportahang political clan nito.", "Kasabay nito, sinabi ni Espinosa na si \u00adEspenido ang nagtanim ng ebidensiya sa kanilang bahay na nagresulta sa pagkakaaresto ng kanyang ama.", "\u201cTumawag ako sa tao na katiwala ko doon sa amin na i-surrender mo \u2018yan lahat, shabu, baril. Kung saan mahukay, hukayin ninyo para i-surrender. So sinurender \u2018yan lahat. Nagtaka na lang ako nu\u2019ng pag-raid ni Sir Jovie, nandun na, ginawa nang ebidensya dito sa Papa ko,\u201d ayon kay Espinosa.", "Una na ring pinabu\u00adlaanan ni Espinosa na may \u201cpink\u201d at \u201cblue\u201d book kung saan naka\u00adlista ang mga umano\u2019y pangalan ng illegal drug personalities. \u201cWala akong blue book. Inuulit ko, wala akong blue book,\u201d dagdag ni Espinosa."], "category": "National", "title": ["INOSENTE PAPA KO!"]},
{"content": ["Nagsagawa ng sorpresang operasyon, magaalas-sais ng gabi kamaka\u00adlawa,\u2002laban\u2002sa\u2002nagkalat na video karera ang mga ele\u00admento ng Cavite Cri\u00adminal\u2002Investigation\u2002and Detection Group (CIDG) sa Brgy. Talaba 1, Bacoor City sa Cavite.", "Ngunit\u2002maging\u2002sila ay\u2002nasorpresa,\u2002matapos makumpiska ang tatlong video karera machines, at maispatan pa sa katabing bahay\u2002ang\u2002pitong\u2002katao na bumabatak ng shabu, na ayon kay P/Insp. Freddie Zorilla, ay ginawa na umanong\u2002drug\u2002den\u2002ng mga adik.", "Arestado sa pot session sina Reynante Bandola,\u2002Erlinda\u2002Canton,\u2002Ramy\u2002Mahistrado,\u2002Bele\u00adn\u2002Bangaysiso, Robert Vales, Mike Esperas, residente sa nabanggit na Brgy. at si Richard Sacramento\u2002na\u2002uma\u00adming pinapapuwesto niya sa bahay ang mga gustong bumatak ng shabu sa halagang limang piso kada adik.", "Nakuha\u2002sa\u2002kanilang posesyon ang samu\u2019t sa\u00adring\u2002drug\u2002paraphernalia na may bakas pa ng shabu residue, pansamantala munang nasa custodial facility ng Cavite CIDG ang mga nasakoteng suspek."], "category": "National", "title": ["Video karera machines at 7 adik, nalambat"]},
{"content": ["Patuloy\u2002ang\u2002ginagawang\u2002imbestigasyon\u2002ng pulisya\u2002sa\u2002naganap\u2002na pagdukot sa isang 25-an\u00adyos na poultry owner sa loob mismo ng pag-aa\u00adring poultry kamakalawa ng hapon sa Calabanga, Camarines Sur.", "Kinilala\u2002ng\u2002pulisya ang\u2002biktimang\u2002si\u2002Francis Leo Maulion, 25, binata at residente ng Brgy. Manguring\u2002ng\u2002nasabing bayan.", "Base\u2002sa\u2002impormasyong natanggap ng awtoridad, dakong alas-2:35 ng\u2002hapon\u2002nang\u2002dukutin ang biktima ng tinatayang 3 hanggang\u20025\u2002armadong kalalakihan na mga nakasuot ng bonnet sa loob ng kanyang poultry farm sa Brgy. Manguring.", "Napagalaman\u2002pa\u2002na sapilitang\u2002isinakay\u2002ang biktima\u2002sa\u2002kanya\u2002mismong L-300 van na may plakang ZGN-204 at binagtas ang kalsada patu\u00adngo sa kabilang barangay.", "Agad\u2002namang\u2002nakapag-report\u2002ang\u2002mga tauhan ng biktima sa awtoridad\u2002na\u2002mabilis\u2002na rumesponde\u2002sa\u2002lugar\u2002at nagsagawa ng follow up operation.", "Dakong\u2002alas-4:20 naman\u2002ng\u2002hapon\u2002nang matagpuan ang sinakyang L-300 van ng mga suspek na\u2002kanilang\u2002inabandona sa Brgy. Lugsad ng ba\u00adyang ito.", "Bumuo\u2002na\u2002ng\u2002isang team ang Calabanga PNP kasama\u2002ang\u2002Camarines Sur PPO upang tumutok sa nasabing kaso ng pagdukot."], "category": "National", "title": ["Poultry owner dinukot sa CamSur"]},
{"content": ["Muling niyanig ng magnitude 5.6 na lindol ang Japan, ayon sa US Geological Survey.", "Ayon sa ulat ng Agence France Presse, naitala ang sentro ng lindol malapit pa rin sa Fukushima o 210 kilometro northeast ng Tokyo o sa 37 kilometro mula sa bayan ng Namie, sa Futuba na may lalim na 10 kilometro.", "Wala nang idinulot na pinsala sa Fukushima Daiichi nuclear plant sa panibagong paglindol.", "Ito\u2019y dalawang araw makaraan ang 7.4 magnitude na lindol na tumama sa Fukushima prefecture na nagdulot ng maliit na tsunami."], "category": "National", "title": ["Japan inuga ulit"]},
{"content": ["Kapwa\u2002bumulagtang walang buhay ang magkamag-anak na sina Damaso Vasquez,\u200277-taong\u2002gulang at si Danilo Vazquez, 63-anyos, makaraan ang dalawa\u2002ay magduwelo sa pamamagitan ng\u2002kutsilyo sa\u2002Market Road\u2002Brgy. Batong\u2002Ma\u00adlake, Los Ba\u00f1os, Laguna, kamakalawa.", "Batay\u2002sa\u2002imbestigasyon\u2002ng\u2002pulisya, kaka\u00adbaba\u2002lang\u2002sa\u2002tricycle ni Damaso ng big\u00adlang sugurin at saksakin ito ng nag-aabang na si Danilo.", "Bagama\u2019t\u2002nagtamo\u2002ng\u2002tama\u2002sa katawan nagawang makaganti ng saksak ni Damaso gamit ang isa ring kutsilyo.", "Kapwa wala ng buhay na nakabulagta sa kalsada\u2002ang\u2002dala\u00adwa\u2002nang\u2002dumating\u2002ang\u2002mga nagrespondeng pulis.", "Isang\u2002araw\u2002bago umano\u2002naganap\u2002ang saksakan,\u2002nagkaroon ng\u2002mainitang\u2002pagtatalo\u2002ang\u2002dalawa\u2002dahil\u2002sa isang matagal ng alitan."], "category": "National", "title": ["Magkamag-anak nagduwelo, kapwa patay"]},
{"content": ["Inaresto ng mga tauhan ng Manila Police District (MPD)-Police Station 1 ang mag-ama matapos na mahuling inilalabas ang tanim na marijuana na nasa paso sa kanilang bahay kamakalawa ng hatinggabi \u00adsa Tondo, Maynila.", "Nakatakdang sampahan ng kasong paglabag sa Sec. 11 illegal\u2002possession of da\u00adngerous drug sa ilalim Repu\u00adblic Act 9165 ang\u2002mag-amang sina\u00a0 Robert, 46; at John Kenneth Taraya, 21, kapwa residente ng 2170 Infanta St. Balut, Tondo, Maynila.", "Ayon kay PSupt. Robert Domingo, hepe ng MPD-PS1, nagsasagawa umano ang kanyang mga tauhan ng anti-criminality campaign sa pangunguna ni PSInsp. Monico Allado ng Smokey Mountain Police Community Precinct nang maaktuhan nilang inilalabas ni Kenneth ang isang paso may tanim ng mga dahon ng marijuana.", "Nang sitahin, nakunan din ang mag-ama ng limang heat sealed ng mga pinatuyong dahon ng marijuana dahilan para dalhin sila sa presinto."], "category": "National", "title": ["Marijuana sa paso"]},
{"content": ["Dinakip ng mga ahente ng National Bureau of Investigation-Environmental Crime Division (NBI-ENCD) ang 17 katao na umano\u2019y sangkot sa illegal quarrying kamakalawa ng hapon sa Rodriguez, Rizal.", "Ayon kay Atty. Jose Yap, deputy director ng investigation service ng NBI, ito ay matapos ang reklamong isinampa ng\u00a0 Department of Environment and Natural Resources (DENR) at DENR Natural Resources Mines and Geo\u00adsciences Bureau laban sa Radthien Builders Corporation na umano\u2019y nagsasagawa ng quarry sa kabundukan ng walang operation agreement.", "Una nang nag-isyu ng cease and desist order ang Region 4-A laban kay Benjamin dela Cruz, may-ari ng Radthien Builders Corporation sa pagkuha sa bundok ng mga \u2018blue rocks\u2019 na ginagamit na pundasyon sa paggawa ng mga gusali pero nagpatuloy ang kum\u00adpanya sa operasyon.", "Kabilang sa mga kinumpiska ng NBI ang may P72 milyong halaga ng mga heavy equipments. Habang iti\u00adnurn-over naman ang inarestong sina Nomer Santos, Jeffrey Manahan, Rodrigo Alutaya, Jaymark Dangel, Jose Dangel, Eliseo Habla, Mario Blas, Angelito Panganiban Jr., Antonio Dapitan, Wilfredo Asuncion, Eduardo Dapitan, Eddie Tagapan, Rajohn Hermo, Peter Jason Lozada, Romar Cascayan, Roger Tablac at Juan Dapita sa isinaga\u00adwang operasyon dakong alas-kuwatro ng hapon."], "category": "National", "title": ["17 nalambat sa illegal quarrying"]},
{"content": ["Patay ang isang ginang habang\u2002sugatan\u2002naman ang\u2002anak\u2002nitong\u2002babae makaraang\u2002pagbabarilin ng mga hindi nakilalang suspek sa Brgy. Cabatang, Tiaong, Quezon kamaka\u00adlawa ng hapon.", "Kinilala ang nasawi na si Mercedita Garces Capina na nagtamo ng tama ng bala sa dibdib at sa likod habang nagtamo naman ng tama sa binti ang anak nito na si Kyla.", "Sa\u2002imbestigasyon\u2002ng Tiaong police, nasa harap ng kanilang tahanan ang mag-ina\u2002nang\u2002duma\u00adting ang\u2002tatlong\u2002suspek\u2002na sakay ng tricycle at bigla na\u2002lamang\u2002pinagbabaril ang ginang.", "Naisugod pa ito sa ospital kasama ang anak, at habang nag-aagaw buhay ay pinipilit na sabihin sa mga awtoridad kung sino ang\u2002mga\u2002suspek\u2002subalit nalagutan na ito ng hini\u00adnga bago pa ito nagawa."], "category": "National", "title": ["Mag-ina niratrat"]},
{"content": ["Matapos ang pagkaka-neutralize sa dalawang miyembro ng Abu Sayyaf Group (ASG) na sangkot sa kidnap for ransom activities, natanggap na ng informant ang P5.9M inilaang reward money ng Armed Forces of the Philippines (AFP).", "Ayon kay AFP Public Affairs Office Chief Col. Edgard Arevalo, ang P5.9M na reward money ay paghahatian ng dalawang informants matapos matagumpay na maaresto si Suhud Yakan alyas Ben Yasser at pagkakapatay kay ASG sub-leader Sihatra Muallam Asmad alyas Latip.", "Base sa rekord, si Asmad ay sangkot sa pagdukot sa mga foreign guests at mga trabahador sa Sipadan Beach Resort sa Sabah, Malaysia noong Abril 2000 at kidnapping sa mga miyembro ng Jehova\u2019s Witnesses sa Patikul, Sulu noong Agosto 2000.", "Si Asmad ay wanted sa anim na bilang ng kasong kidnapping at illegal detention at may patong sa ulo na P5.3 milyon pero napatay ito sa isinagawang operasyon noong Mayo 23, 2014. Habang si Yakan naman na wanted sa kidnapping at serious illegal detention sa pagdukot sa 15 at pagpatay sa dalawang residente ng Golden Harvest Plantation noong Hunyo 11, 2001 sa Brgy. Tairan Lantawan, Basilan ay naaresto noong Hunyo 2001.", "May\u2002patong\u2002na P600,000 sa kanyang ulo."], "category": "National", "title": ["P5.9M reward binulsa ng 2 tipster"]},
{"content": [" \u2014 Pormal na\u2002isinalin\u2002noong\u2002Miyerkules sa pamahalaang panlalawigan\u2002ng\u2002Nueva Ecija at ng private partner Alloy MTD mula sa kontratista ang 5 palapag na government center na bahagi ng P1.5B business hub sa lungsod na ito.", "Si Gov. Czarina \u2018Cherry\u2019 Umali, katuwang si City Mayor Adrianne Mae Cuevas, ang nanguna sa hand-over ceremonies pagkaraan ng topping-off ceremony sa katabing 70% na kukumpletong business hotel.", "Ayon sa developer na si Patrick Nicholas David, ang \u2018Putra Jaya\u2019 type na business hub ay katitirikan din 15,000-slot call center hub at 120-room business hotel na inaasa\u00adhang matatapos hanggang sa first quarter ng 2017.", "Para kay Mayor Cuevas pinaggayakan na nila ang mga magiging problema sa trapiko."], "category": "National", "title": ["Hand-over ceremonies ng 5-storey building business hub"]},
{"content": ["Hiniling ng mga residente at ilang mga pulis ng San Pascual sa Batangas kay PNP Chief Director Gen. Ronald dela Rosa at CALABARZON Police Chief Supt. Valfrie Tabian, na imbestigahan o hindi kaya ay pa\u00adlitan na lang, ang bagong talagang hepe ng kanilang bayan na si Insp. Gaylor Flores Pagala, na nasasangkot sa umano\u2019y pagpatong sa illegal quarrying at sand mining.", "Galing\u2002ng\u2002Lobo, Batangas si Pagala, at lumitaw din sa social media na-\u2018relieve\u2019 ito sa pwesto.", "Matatandaan na mismong si Dela Rosa ang nagbabala sa mga pulis na masasangkot sa anomalya o sa krimen, na hindi siya mangingiming\u2002ipasibak ang mga ito sa pwesto.", "Pinaiimbestigahan din kay Supt. Tabian si Pa\u00adgala dahil may posibilidad na sangkot ito sa droga kaya\u2019t naalis sa Lobo. Naging problema rin sa Lobo ang hindi maresolbang krimen.", "\u201cKaraniwan\u2002naman naililipat sa pwesto o lugar habang hinihintay ang im\u00adbestigasyon sa kanila sa droga o anumang krimen na posibleng kinasangkutan. O dahil inefficient,\u201d ayon\u00ad kay Ramon Hernandez.", "Sinubukang kuhanan ng pahayag si Insp. Pagala sa mga naturang paha\u00adyag pero hindi ito makontak ng media."], "category": "National", "title": ["Bagong talagang tsip, pinaiimbestigahan"]},
{"content": ["Dalawa\u2002pang\u2002notor\u00adious drug pusher na kapwa armado ang napatay ng Bulacan PNP makaraang manlaban nang makatunog na ipinapasailalim sila\u2002sa\u2002buy-bust\u2002operation sa magkahiwalay na lugar sa Malolos City at Sta. Maria, Bulacan kamakalawa.", "Kinilala\u2002ng\u2002pulisya ang napatay na suspek na sina Alvin de Bora y Alejo alyas Bino ng Barangay Anilao, Malolos City at Wilson Acejo y Baloro alyas Wilson ng Barangay Catmon, Sta. Maria na kapwa nasa listahan ng\u2002Barangay\u2002Anti-Drug Abuse Council (BADAC) na nagtamo ng mga tama ng bala sa kanilang katawan.", "Ayon kay P/Supt. Herly L. Bruno, OIC ng Malolos City police station, dakong alas-3:15 ng madaling-araw nang ipasai\u00adlalim ng Anti-Illegal Drug Special\u2002Operation\u2002Task Force ng Malolos City police ang suspek na si De Bora sa buy-bust operation sa Barangay Anilao, Malolos City nang tangkain itong arestuhin matapos ang operasyon.", "Sa\u2002halip\u2002na\u2002magpa-aresto\u2002ay\u2002nagtangkang tumakas ang suspek habang\u2002nagpapaputok\u2002ng baril sa awtoridad kaya napilitan\u2002itong\u2002habulin hanggang\u2002sa\u2002makorner at\u2002mapatay\u2002at\u2002makuha sa\u2002kanyang\u2002pag-iingat ang isang kalibre .22 rebolber, isang pakete ng shabu at marked money."], "category": "National", "title": ["2 tulak pa, bulagta sa Bulacan"]},
{"content": [" \u2014 Halos naaagnas na\u2002nang\u2002matagpuan\u2002kamakalawa ng umaga ang bangkay ng isang 10-taong gulang na batang babae\u2002na\u2002lumutang\u2002sa\u2002gilid\u2002ng\u2002Upper\u2002Pampanga\u2002River\u2002sa\u2002Brgy.\u2002Sta. Isabel sa ba\u00adyang ito.", "Sa ulat na nakalap sa tanggapan ni P/Sr. Supt. Manuel\u2002Cornel,\u2002nakilala\u2002ang\u2002batang\u2002bangkay na si Elaiza Caba\u00adnganan Blance, residente ng Brgy. San Vicente, Gapan City na nawawala mula pa noong Nob. 20, taong kasalukuyan.", "Nabatid\u2002sa\u2002imbes\u00adtigasyon\u2002na\u2002dakong alas-8:10 ng umaga noong Miyerkules ay itinawag ni Brgy. Captain Rogelio S. Cunanan\u2002ng\u2002Brgy.\u2002Sta. Isabel\u2002ang\u2002natagpuang bangkay ni Blance.", " Padapa\u2002umanong\u2002lumulutang noong masagip ang labi na walang suot na pang-itaas at naaagnas ang\u2002lumobong\u2002katawan nito.", "Sa\u2002pakikipag-ugna\u00adyan sa Disaster Risk Reduction\u2002and\u2002Management\u2002Office\u2002ng\u2002Gapan City ay nabatid mula kay Benjamin R. Blance, ama ng biktima, na dakong alas-10:00 ng umaga noong Nob. 20, 2016 ay inutusan ang anak na maglinis ng katawan sa deep well sa lugar.", "Subali\u2019t sa halip na sa deep well magtungo ay sa ilog ito pumunta at naligo hanggang matangay umano ng malakas na agos."], "category": "National", "title": ["Bangkay ng 10-anyos natagpuan"]},
{"content": ["Arestado\u2002ang\u2002isang lola sa isinagawang illegal\u2002drug\u2002buy-bust\u2002ope\u00adration\u2002ng\u2002mga\u2002pulis\u2002sa\u2002Brgy.\u2002Pob\u00adlacion, San Ped\u00adro City, Laguna kamakala\u00adwa ng hapon.", "Kinilala\u2002ang\u2002suspek na si Corazon Tipon, 70-anyos,\u2002isang\u2002businesswoman.", "Batay sa report ng San Pedro Police, sa halagang P500.00, nagbenta ito ng isang sachet ng shabu sa isang police na umaktong buyer.", "Agad inaresto ng mga pulis ang suspek at narekober\u2002pa\u2002rito\u2002ang\u2002isa pang sachet ng shabu at ang\u2002marked\u2002money\u2002na ginamit sa operasyon.", "Nakadetine na ngayon sa San Pedro Police station ang suspek at iniha\u00adhanda na ang kaso laban dito."], "category": "National", "title": ["Tulak na lola nadakma"]},
{"content": ["Isang magkapatid na paslit ang kapwa nasawi habang limang iba pa ang nasugatan\u2002habang hindi\u2002matiyak\u2002pang\u2002halaga ng ari-arian ang naabo makaraang sumabog ang isang pabrika ng paputok sa Sitio Banca-Banca, Barangay Pulong Buhangin, Sta. Maria, Bulacan kahapon ng umaga.", "Sa\u2002inisyal\u2002na\u2002report\u2002ni\u2002F/Senior\u2002Inspector\u2002Carlos\u2002Estipular\u2002ng Sta. Maria Bureau of Fire Protection (BFP), nakilala ang magkapatid na nasawi na sina Rylee Mayo, 5-anyos at kapatid\u2002nitong\u2002si\u2002Ashley,\u20022-anyos na\u2002nagkalasug-lasog ang katawan\u2002dahil\u2002sa\u2002lakas ng pagsabog habang hindi\u2002pa\u2002pinapangalanan ang limang nasugatan na isinugod sa pagamutan at dalawa sa mga ito ang nasa kritikal na kondisyon.", "Hindi\u2002pa\u2002rin\u2002matiyak ang halaga ng ari-ariang natupok dahil sa lakas ng\u2002pagsabog\u2002kung saan maraming kabahayan ang nadamay at patuloy pa ring sinisiyasat ng fire prober ang pinagmulan ng pagsabog ng AA fireworks.", "Dakong\u2002alas-9:13 ng umaga\u2002kahapon\u2002nang maganap ang panibagong pagsabog ng tindahan ng paputok sa Bulacan.", "Magugunita\u2002noong nakaraang buwan, Oktubre 12, ay isang tindahan ng paputok sa Brgy. Bini\u00adang 1st, Bocaue, Bulacan ang sumabog kung saan tatlo kaagad ang nasawi habang isa ang namatay sa Bulacan Medical Center (BMC) \u2013 Malolos City."], "category": "National", "title": ["2 paslit nagutay sa firecracker factory blast"]},
{"content": ["Dahil sa dinaranas na \u2018emotional distress\u2019 dahil sa pakikipag-break ng kasintahan nito, isang college student ang nagbigti\u2002kamakalawa\u2002ng hapon sa ikatlong palapag ng kanilang tahanan sa Tondo, Maynila.", "Tinangka pang isalba ni Norman Pagdanganan, ang anak na si Bryan Pagdanganan, 18, 3rd year college student, at residente ng 12 Llana Extension, Brgy. 104, Tondo, Maynila bago isugod sa Mary Johnston Hospital pero idineklara na itong patay.", "Ayon\u2002sa\u2002imbestigasyon ng Manila Police District (MPD)-Police Station 1, dakong alas-5:15 ng hapon nang madiskubre ng ama na nakabigti\u2002sa\u2002ikatlong palapag ng kanilang ta\u00adhanan ang anak gamit ang isang sinturon na itinali nito sa kanyang leeg.", "Ayon kay Norman, bago nagpakamatay ay nagpaalam pa sa kanya ang anak na hindi muna papasok sa klase na pinayagan naman umano niya sa pag-aakalang masama ang pakiramdam nito."], "category": "National", "title": ["College student nagbigti sa depresyon"]},
{"content": ["Aabot sa mahigit 40 sasakyan ang hinila nang pinagsanib na puwersa ng Metropolitan Manila Authority (MMDA), Highway Patrol Group (HPG) at ng Inter-agency Council on Traffic (I-ACT) laban sa mga sasakyang nakaparada sa Intramuros, Manila.", "Ganap na ala-una ng hapon nang simulang paghihilahin ng mga tauhan ng MMDA ang mga nakaparadang mga sasakyan kabilang ang mga kotse ng mga tauhan ng Bureau of Immigration (BI) at ng mga mamamahayag na nasa harap ng National Press Club (NPC).", "Mistulang pinaghandaan ng I-ACT ang pagsasagawa ng operasyon laban sa mga motoristang iligal na nakahimpil sa paligid ng Intramuros, Manila kung saan maraming tow truck ang pumarada at isa-isang nagbabaan ang mga tauhan ng MMDA.", "Dito ay agad na hinila ng mga tow truck ang mga nakaparadang mga sasakyan kung saan walang nagawa ang mga may-ari ng pribadong sasakyan kung hindi magalit at makiusap subalit pinayuhan na lamang ang mga ito na tubusin ang sasakyan sa impounding area sa Ultra, Pasig City.", "Reklamo naman ng mga motorista, nagbabayad ang mga ito ng P40.00 na may resibo pa mula sa Intramuros Administration (IA) at sa barangay na nakasasakop nito."], "category": "National", "title": ["40 sasakyan hinatak sa illegal parking"]},
{"content": ["Masarap sa tenga ng mga public school teachers ang pahayag ni Department of Education (DepEd) Secretary Leonor Briones na itataas ang entry-level salary ng mga guro sa P39,000 kada buwan, halos doble sa hinihinging P10,000 across-the-board increase ng grupong Teacher\u2019s Dignity Coalition (TDC).", "Ayon kay Benjo Basas, national chairman ng TDC, pumapalakpak ang tenga ng mga guro sa patakam na wage increase ng DepEd, pero sa ngayon,\u2002malayo\u2002pa\u2002umano ito sa katotohanan lalo\u2019t hindi naman \u2018black and white\u2019 o sa pamamagitan ng memorandum circular nanggaling ang anunsyo kundi sa bibig lamang ng kalihim.", "\u201cWe\u2002welcome\u2002the statement from Sec. Briones that she considers raising the entry-level sala\u00adry of teachers. Unfortunately, nothing, not even a tiny part of the P20,000 increase (to reach P39,000 mark) is reflected on the proposed 2017 budget of the Department of Education (DepEd). Thus, the secretary\u2019s statement last Monday is just a mere appraisal, unless it is included in the agency\u2019s budget proposal,\u201d giit ng grupo."], "category": "National", "title": ["P20K WAGE HIKE SA TITSER, PAASA"]},
{"content": ["Nilinis ng drug lord na si Kerwin Espinosa ang pangalan ng aktor at kasalukuyang Mayor ng Ormoc City na si Richard Gomez bilang protektor umano ng kanyang illegal drug trade sa Eastern \u00adVisayas region.", "Sa pagtatanong ni Senador Panfilo Lacson, chairman ng Senate committee on public order and dangerous drugs, inisa-isa nito ang pangalan ng mga taong naunang binanggit ni Chief Insp. Leo Laraga ng Criminal and Investigation and Detection Group (CIDG) Region 8 na kasama umano sa \u201cEspinosa Group\u201d.", "Binanggit ni Lacson ang pangalan nina Leyte Rep. Vicente \u201cChing\u201d Veloso, Leyte Governor Do\u00adminic Petilla, Vice Governor Carlos Loreto, Albuera Vice Mayor Mike Cari, isang fiscal Onyate, isang Atty. Ungab, isang Sr. Supt. Masahoding at Gomez.", "\u201cSorry boss congressman hindi kita kilala. Wala kaming transaksyon ni congressman,\u201d unang binanggit ni Espinosa sa kongresistang dumalo sa hearing.", "Isa-isang itinanggi ni Espinosa na kasabwat niya o binigyan niya ng payola ang mga pangalang binanggit ni Lacson.", "\u201cHindi kaya ako barilin niyan?\u2026wala iyang kaalam-alam,\u201d diin ni Espinosa nang banggitin ni Lacson ang pangalan ni Goma.", "\u201cMga malinis na tao iyan,\u201d sabi naman ni \u00adEspinosa sa pagtatanong ni Sen. Manny Pacquiao."], "category": "National", "title": ["Goma, iba pa nilinis ni Kerwin"]},
{"content": ["Kalunus-lunos\u2002ang naging\u2002katapusan\u2002ng buhay ng 2-buwang gulang na sanggol na lalaki matapos na magtamo ng malalang pinsala sa ulo matapos na walang habas na pagsusuntukin ng kanyang sariling tiyuhin na lango sa iligal na droga kahapon ng madaling-araw sa Caloocan City.", "Sa ulat ni PS/Supt. Ferdie del Rosario ng Caloocan\u2002City\u2002Police, pasado alas-tres ng madaling-araw nang maganap ang insidente sa loob mismo ng pamamahay ng mga ito sa BMBA Compound, 2nd Avenue, Brgy. 120 ng nasabing lungsod.", "Kasalukuyan\u2002umano noong mahimbing na natutulog ang sanggol na si Mark Genesis Cornelio, dalawang buwang gulang kasama ang ina nito nang biglang pumasok sa kanilang silid ang suspek at sa hindi malamang dahilan ay walang anu-anong pinagsusuntok sa ulo ang kawawang sanggol.", "Doon na nagising ang ina ng biktima at nang makita ang ginagawa ng kapatid ay mabilis niya itong inawat at paghinto nito ay bigla na lamang umanong nagtatakbo pa\u00adlabas ng bahay at tumakas.", "Hindi\u2002na\u2002naisu\u00adgod sa pinakamalapit na pagamutan ang biktima dahil agad itong nasawi. Sa isinagawang follow-up operation ng mga awtoridad ay nasakote rin naman agad suspek na napag-alamang high sa shabu nang maganap ang insidente."], "category": "National", "title": ["2-BUWANG SANGGOL NAMATAY SA SUNTOK"]},
{"content": ["Pananagutin umano ng mga militanteng mambabatas si Pangulong Rodrigo Duterte sa kanyang naging papel sa pagbibigay ng hero\u2019s burial sa tinaguriang diktador na si dating Pangulong Ferdinand Marcos.", "Sa press briefing kahapon ng Makabayan bloc sa Kamara, nanawagan din ang mga ito sa mamamayan na sumali sa kilos protesta bukas, November 25, sa Luneta upang ipaki\u00adta ang galit sa paglibing kay Marcos sa Libingan ng mga Bayani (LNMB).", "\u201cWe hold Pres. Duterte accountable for his role in granting honors to the worst plunderer and human rights violator in the nation\u2019s history,\u201d ayon kay ACT party-list Rep. Antonio Tinio.", "Hindi naniniwala ang mambabatas na maili\u00adbing ni Marcos sa Libi\u00adngan ng mga Bayani kung walang basbas si Duterte kaya kanila umano itong pananagutin kung hindi nito itatama ang kanyang ginawa.", "\u201cWe demand that he take steps to correct this grave error and reverse this unconscionable attack on truth and justice, on the victims of martial rule, and the Filipino people,\u201d ayon sa mambabatas.", "Magagawa umano ito ng Pangulo sa pamamagitan ng pagputol sa alyansa nito sa mga Marcos at bawiin ang bilyones na hanggang ngayon ay hindi pa umano nababawi ng gobyerno na bahagi diumano sa nakaw na yaman."], "category": "National", "title": ["PDU30 pananagutin sa Marcos burial"]},
{"content": ["Siniguro ni House justice committee chairman Reynaldo \u00adUmali na papalayain agad si \u00adRonnie Dayan pagkatapos na pagkatapos mai\u00adsalang sa public hearing ngayong araw na ito.", "\u201cKami naman \u00adgusto namin this is in aid of legislation. Wala naman siyang kaso pa in court. He\u2019s a free man, \u00adunless there is a warrant of \u00adarrest,\u201d ani Umali.", "Dahil dito, kapag natapos ngayong araw na ito ang pagdinig ay agad na palalayain si \u00adDayan na hanggang kahapon ay kasama ang kanyang asawang si Norlyn at anak na si Annamae sa kanyang kuwarto sa Batasan Pambansa.", "Nabatid na mula nang mahuli si Dayan sa San Juan, La Union noong Martes ay sinamahan na siya ng kanyang asawa at anak kabilang ang ibang kaanak mula sa Pangasinan.", "Samantala, kinumpirma ni Umali na inasistehan na umano si Dayan ng Integrated Bar of the Philippines (IBP) sa kanyang judicial affidavit bilang preparasyon sa pagdinig ngayong araw na ito."], "category": "National", "title": ["Dayan palalayain agad"]},
{"content": ["\u201cThe damage has been done, but we never back off. Tuloy ang protesta \u00adbukas!\u201d", "Ito ang pahayag kahapon ng anti-Marcos coalition na Campaign Against the Return of the Marcoses to Malaca\u00f1ang (CARMMA) sa pananabotahe ng ilang indibidwal at grupo sa ikinakasa nilang \u201c#BlackFriday: National Day of Unity and Rage Against Marcos\u201d, bukas \u2013 November 25, 2016 \u2013 araw ng Biyernes.", "Sa panayam ng Abante kay Bonifacio Ilagan, convenor ng CARMMA, ibinunyag nito ang paglaganap ng text messages simula pa noong Lunes hinggil sa pag-discourage sa publiko na \u2018wag sumama sa malaking kilos protesta ng mga anti-Marcos, bukas.", "Ang text messages ay galing umano kay Lea Navarro na convenor ng Black and White Movement (BWM) na kilalang tagasuporta noon ni dating Pangulong Noynoy Aquino at ikinakalat umano na \u2018pro-Duterte\u2019 ang gaga\u00adwing rally dahil mga kaalyado ng Pa\u00adngulo ang mga pasimuno rito.", "\u201cSobrang napakamalisyoso ng text messages ni Ms. Navarro. She is discouraging the people to join the #BlackFriday protest tomorrow. Ang sabi niya, hindi raw legitimate movement ito ng mga anti-Marcoses. Well, we don\u2019t know the real motive, pero sa pakikipag-usap namin sa leadership ng Black and White Movement, ang sabi nila personal initiative lang naman ito ni Lea (Navarro). In fact, \u2018yung mismong BWM ay nagpahayag sa amin ng pagsuporta sa protesta bukas,\u201d giit ni Ilagan."], "category": "National", "title": ["#BlackFriday rage tuloy"]},
{"content": ["Kumpiyansa naman ang ilang mga kongresista na hindi magagamit ang isyu ng pagpapalibing\u00a0sa dating diktador sa Libingan ng mga Ba\u00adyani (LNMB) para mapatalsik ito sa puwesto.", "Ang reaksyon ay ginawa nina House minority leader Danilo Suarez at Deputy Speaker Raneo Abu matapos iugnay ang \u201cyellow forces\u201d ng na\u00adka\u00adlipas na administrasyon na nasa likod umano ng mga planong pagpapatalsik kay Pangulong Rodrigo Duterte.", "\u201cThey will not succeed. Still the President enjoys support from great majority of Filipino people.\u00a0The SC decided that there\u2019s no reason to prohibit the burial. So what is the reason why they will oust PRRD (President Duterte) when he only followed what is the rule of the Law,\u201d pahayag ni Abu.", "Para naman kay Suarez, isang imahinasyon lang\u00a0ang balak ng mga anti-Marcos na mala\u00adking protesta para pabagsakin ang gobyerno dahil sa isyu ng pagpapalibing sa dating pangulo sa LNMB.", "Giit ng lider ng minorya, hindi susuportahan ng taumbayan ang anumang pagtatangka ng ilang grupo na magdudulot lamang ng kaguluhan sa bansa.", "Matatandaan na una na ring sinabi ni\u00a0Deputy Speaker at Capiz Rep. Fredenil Castro na walang nilabag na batas si Pangulong Duterte sa pagkakali\u00adbing ni Marcos sa LNMB lalo at hindi naman ito ang nagbigay ng go signal bagkus ay ang SC."], "category": "National", "title": ["They will not succeed!"]},
{"content": ["Hindi lang naging teleserye ang pagdinig ng Senate committee on public order and dangerous drugs sa pagkamatay ni Albuera, Leyte Mayor Rolando Espinosa dahil mistulang nagpatalbugan din dito ang mga superheroes na sina \u201cBatman\u201d at \u201cSuperman\u201d.", "Sa pagsalaysay ng drug lord na si Kerwin \u00adEspinosa sa komiteng pinamumunuan ni Sen. Panfilo Lacson, sinabi nitong ginamit niya ang codename na \u201cBatman\u201d sa transaksyon niya kay Senador \u00adLeila de Lima at sa driver/bodyguard at naging karelasyon nitong si Ronnie Dayan.", "Ayon kay Espinosa, nang makipagkita siya kay De Lima sa Burnham Park sa Baguio City, ipina\u00adkilala siya ni Dayan sa noo\u2019y kalihim ng Department of Justice (DOJ) bilang si Batman.", "\u201cKinausap muna ni Ronnie Dayan si Mam \u00adLeila tapos pinalapit na ako at narinig ko na sinabi ni Ronnie kay Mam Leila na \u2018Mam, si Batman\u2019,\u201d \u00adkuwento ni Espinosa.", "Sa pagtatanong naman ni Senador Juan Miguel Zubiri kay Philippine National Police (PNP) chief Ronald \u201cBato\u201d dela Rosa, napaiyak ang huli dahil hirap na hirap na siya sa kanyang trabaho na ireporma ang PNP.", "\u201cHindi ako si Superman, ako\u2019y tao lang. Pero dahil ako ang PNP chief, gagawin ko ang lahat ng makakaya ko,\u201d bulalas ni Dela Rosa."], "category": "National", "title": ["\u2018Batman\u2019 at \u2018Superman\u2019 umeksena sa hearing"]},
{"content": ["Ito ang mensaheng iniwan ni Senador \u00adLeila de Lima kay Kerwin Espinosa matapos madinig ang salaysay nito sa Senate committee on public order and dangerous drugs hinggil sa kung paano niya binigyan ng P8 milyon ang dati niyang driver at karelasyon na si Ronnie Dayan bilang panggastos umano ng senadora sa nakaraang halalan.", "Hindi na kinompronta ni De Lima si Espinosa matapos ang halos tatlong oras na testimonya nito kundi ay pinasinungalinan na lang nito ang lahat ng sinabi ng drug lord.", "\u201cI actually have no intention to confront this resource person. I have no intention to ask questions from him, even if I want to because I think it would be a cross-examiner\u2019s dream. But I feel that it would be pointless, useless, futile for me to do so given a very nice script, at least insofar as the portions of his testimony about me are concerned,\u201d diin ni De Lima.", "\u201cBut let me say to my colleagues here, and everyone in this hall, and to everyone listening and watching these proceedings. I say this to you: I categorically, firmly, and absolutely deny having known Mr. Kerwin Espinosa. I do not remember any instance or occasion of having met him. I categorically, firmly, and absolutely deny having received any money, any cash from Mr. Kerwin Espinosa, either directly or indirectly through anyone else, in any occasion at any time, whether that money is supposedly for either protection or fund-raising for campaign expenses,\u201d litanya ni De Lima.", "Sinabi pa ng senadora na alam ni Espinosa na \u2018total fabrication\u2019 lang na tumanggap siya ng pera.", "\u201cFinal message ko po kay Mr. Kerwin Espinosa. I cannot talk to him directly, but may I just say this: May God forgive you for all your sins, and may God forgive you for all your lies about me. And I forgive you,\u201d pabaon ni De Lima kay Espinosa.", "Sa mahabang salaysay ni Espinosa habang binabasa ang kanyang affidavit, sinabi nito na gumamit siya ng codename na \u201cBatman\u201d sa pakiki\u00adpagtransaksyon kina Dayan at De Lima.", "Sinabi nito na binigyan niya ng kabuuang P8 milyon si Dayan. Ibinigay niya ang pera kay Dayan sa iba\u2019t ibang lugar. Una ay ang P2 milyon sa parking building A ng MOA sa Pasay City noong Agosto 2015; P1.7 mil\u00adyon sa restaurant sa Dampa sa Macapagal Blvd. noong October 2015; P2 milyon sa parking lot ng Burnham Park sa Baguio City noong Nobyembre 19, 2015 at P2.3 mil\u00adyon sa 4th floor ng parking building ng MOA noong Pebrero 2016.", "Sa pagkikita nila ng senadora sa Burnham, inabot niya ang P2 mil\u00adyon kay Dayan sa parking lot ng nasabing park bago siya bumalik kay De Lima at nagpakuha ng litrato rito."], "category": "National", "title": ["I forgive you.."]},
{"content": ["Maghaharap\u2002ngayon sina Senador Leila de Lima at ang tinaguriang drug lord ng Eastern Visayas na si Kerwin Espinosa sa resumption ng pagdinig ng Senado sa pagkamatay ni Albuera, Leyte Mayor Rolando Espinosa.", "Tiniyak\u2002ni\u2002De\u2002Lima ang pagdalo niya sa hearing ng senate committee on public order and dangerous drugs subalit hindi ito nagbigay ng katiyakan kung kokomprontahin si Kerwin sa pagdawit sa kanya sa illegal drug trade.", "\u201cI\u2002will\u2002be\u2002present again at tomorrow\u2019s hearing. Alam ko ang susunod niyong tanong \u2018magtatanong din ba ako kay Kerwin\u2002Espinosa?\u2019\u2002Sa ngayon wala akong bala\u00adk magtanong\u2002sa\u2002kanya. Makikinig po ako sa kanya and titingnan ko,\u201d wika ni De Lima sa isang ambush interview sa Senado.", "Sinabi\u2002ni\u2002De\u2002Lima na\u2002inaasahan\u2002na\u2002niyang idadawit siya ni Kerwin sa paghaharap nila nga\u00adyong umaga, pero hindi ito sapat na dahilan para takasan niya ang hearing.", "\u201cBaka mabigyan sila ng impression na nagsu-surrender ako,\u201d ayon sa senadora.", "Muli namang itinanggi ng senadora na kilala niya si Kerwin at tumanggap siya ng kabuuang P8 milyon bilang panggastos sa nakaraang kampanya.", "\u201cI\u2019m telling you I have not received a single centavo from Kerwin Espinosa whether directly or indirectly in any instance,\u201d diin ni De Lima. \u201cLahat ng ito ay malaking kasinungalingan\u201d", "Naniniwala pa si De Lima\u2002na\u2002napilitan\u2002lang si Kerwin na idawit ang kanyang pangalan matapos na patayin ang kanyang ama sa loob ng kulungan ng Baybay, Leyte noong Nobyembre 5.", "Ito rin umano ang ginawa ng gobyerno sa inmate na si Jaybee Sebastian na napilitang tumestigo sa house committee on justice at idinawit siya sa illegal drug trade sa New Bilibid Prison.", "Nitong\u2002Martes\u2002ay isiniwalat\u2002ni\u2002Senador Manny Pacquiao na base sa\u2002pakikipag-usap\u2002niya kay Kerwin noong biyernes, binigyan daw ng P8 milyon si De Lima sa pamamagitan ng aide nitong si Ronnie Dayan.", "Ayon naman kay De Lima, sa affidavit ni Mayor Espinosa ay wala itong binabanggit na Dayan na namagitan sa kanila ni Kerwin."], "category": "National", "title": ["FACE OFF"]},
{"content": ["Aabot sa 500,000 o kalahating milyong manggagawa sa transport sector ang mawawalan ng trabaho oras na ipatupad ang Traffic Crisis Act of 2016 na mas kilala bilang emergency power ni Pa\u00adngulong Rodrigo Duterte kontra trapik.", "Ito ang inamin ni House transportation committee chairman Cesar Sarmiento sa ambush interview kahapon matapos ilabas ang House Bill 4334 Traffic Crisis Act of 2016: Makiisa, Makisama, Magkaisa.", "\u201cMore or less at least 500,000 transport workers will be affected. We will confirm it once the LTFRB submitted the report to us,\u201d pahayag ni Sarmiento.", "Sinabi ng mambabatas na sa ilalim ng route rationalization, babaguhin ang mga ruta ng mga pampublikong sasakyan kaya inaasahan na malaki ang mababawas sa kasaluku\u00adyang Public Utility Vehicle (PUVs,) mga drivers na tatanggalan ng lisensya kapag hindi pumasa dahil muling isasailalim ang mga ito sa driving test.", "Ipapatigil din umano ang pagbibigay ng prangkisa sa mga padyak at tricycle."], "category": "National", "title": [".5M \u2018instant jobless\u2019 sa e-power"]},
{"content": ["Sa temang \u201cIbalik ang Saysay ng Kasaysayan\u201d, nagsanib pwersa ang mga anti-Marcos stalwarts sa pangunguna nina dating Senador Serge Osme\u00f1a III, Atty. Rene Saguisag, Bobby Ta\u00f1ada, premyadong director ng pelikulang Pilipino na si Direk Joel Lamangan, activist Sister na si Mo. Mary John Mananzan, Edith Burgos at kinatawan ng iba\u2019t ibang sektor\u00a0 para sa ikakasang \u2018National Day of Unity\u2019 at \u2018Rage Against Marcos\u2019 sa Nobyembre 25, alas-kuwatro ng hapon sa Luneta, lungsod ng Maynila.", "Nakapaskil sa Facebook account ng koalisyon ng anti-Marcos group na Campaign Against the Return of the Marcoses to Malaca\u00f1ang (CARMMA) ang panawagan ng mga pasimuno ng malaking #Black Friday protest:", "Ex-Sen. Osme\u00f1a III: \u201cI, together with Martial Law victims, patriotic and democratic forces, support the National Day of Unity and Rage against the Marcos hero\u2019s burial on Nov.25. Let us come and stand together and show our collective efforts against any attempt to revise the history and restorate the dictator and their return to Malaca\u00f1ang.\u201d", "Edith Burgos, dating Publisher ng Malaya/We Forum noong Martial law: \u201cI enjoin all Filipinos to speak up and be heard, to come and be counted. Never again to Martial Law! No to return of the Marcoses!\u201d", "Sen. Rene Saguisag, endorser ng November 25 anti-Marcos rally: \u201cAng nailibing ay ang Rule of Law. Along with it, honor and decency. May we never lose our moral stamina and we never cease to fight \u2013 and dream, of a better Philippines.\u201d", "Joel Lamangan, multi-awarded director at Martial Law victim: \u201cTutulan ang pagbabaon sa limot ng tamang kasaysayan!\u201d"], "category": "National", "title": ["Full force sa #BlackFriday!"]},
{"content": ["Mistulang nababalot ngayon ng Martial Law ang Libingan ng mga Bayani (LNMB) dahil sa higpit ng pagbabantay ng mga sundalo at tila inihihingi pa ng permiso sa pamilya Marcos kung sino ang dapat papasukin.", "\u201cToo much injustice\u201d.", "Ganito inilarawan ni Albay Rep. Edcel Lagman ang mistulang pagsasailalim ng mga Marcos sa kanilang pangangasiwa ng LNMB dahil walang puwedeng pumasok sa nasabing libingan kung walang pahintulot mula sa pamilya ng dating diktador.", "Ginawa ni Lagman ang nasabing pahayag sa kanilang lingguhang press conference matapos makarating sa kanilang kaalaman na kailangang magpapaalam muna ang Armed Forces of the Philippines (AFP) sa pamilya Marcos kung sino ang dapat papasukin sa natu\u00adrang sementeryo na isang pampublikong lugar.", "Bukod sa bawal ding papasukin ang mga hindi loyalista ng mga Marcos, ay personal na ihinahatid at sinusundo umano ng mga sundalo ang mga kaanak ng mga nailibing sa Libingan ng mga Ba\u00adyani kapag sila ay dumadalo sa puntod ng kanilang mga mahal sa buhay.", "Hinggil naman sa pagsuka ng taxpayers\u2019 money sa panakaw na hero\u2019s burial kay Marcos, inamin ni Pangulong Rodrigo Duterte na totoong naglabas ng pera ang gobyerno rito."], "category": "National", "title": ["Martial Law sa Libingan?"]},
{"content": ["Hindi na papayagan ng Senado na mag\u00adpa\u00adtuloy ang pam\u00adbababoy sa mga babae sa social media ga\u00admit ang malalaswang panana\u00adlita upang i-harass at hiyain ang biktima kung saan tinawag pang \u2018online rape\u2019 ang mga sekswal na komento laban sa sinumang ba\u00adbae.", "Ito ay makaraang magpasaklolo ang estudyanteng si Anne Nicole de Castro ng University of Asia and the Pacific sa Senado matapos dumanas ng online sexual harassment dahil sa ginawang pagpoprotesta sa biglaang paglilibing kay yumaong Pangulong Ferdinand E. Marcos Sr. sa Libingan ng mga Bayani (LNMB) noong Nobyembre 18.", "Kasama si Sen. Risa Hontiveros, humarap sa media ang biktimang si Anne Nicole de Castro, estudyante ng University of Asia and the Pacific, upang ilahad ang kalbar\u00adyong pinagdaanan sa social media sapul nang sumali sa anti-Marcos rally.", "Sa pakiramdam umano niya sa una ay parang nag-iisa lang siya sa pinagdaraanan niya, subalit sa tulong ng mga kaibigan ay binigyan siya ng lakas upang harapin ang pagsubok na ito.", "\u201cI really felt alone at first,\u201d kuwento ni De Castro, \u201c\u2026it takes a lot of strength and maturity to overcome this obstacle.\u201d", "Dahil sa sinapit ni De Castro, isinampa ni Hontiveros ang tatlong panukalang batas na binansagang \u201cTres Marias\u201d upang matuldukan na ang gender based electronic violence, peer-to-peer sexual harassment at rape.", "Sa ilalim ng panukalang \u201cGender Based Electronic Violence Act\u201d, ipinagbabawal at magkakaroon ng karampatang parusa ang mga taong nasa likod ng \u201cmisogynistic and homophobic attacks\u201d sa social media.", "Inihain din ng senadora ang Anti-Rape Act, kung saan itataas sa 18-anyos mula sa 12-taong gulang ang \u201cage of statutory rape\u201d at ang pagsisingit ng \u201caggravating circumstances\u201d tulad ng paggamit ng video recording o electronic device.", "Ang ikatlong panukala naman ay ang Anti-Sexual Harassment na naglala\u00adyong amiyendahan ang kasalukuyang batas hinggil dito upang maisama sa makakasuhan ang mga kapantay ang ranggo o posisyon sa trabaho; o ang mas nakakababa.", "Pero hindi lamang ang senadora ang tumindig para kay De Castro at sa iba pang biktima ng \u2018online sex assault\u2019 dahil maging ang mga babaeng kongresista sa Kamara ay pumalag sa pag-atake ng ilang netizens kay De Castro.", "\u201cHindi lamang ang mga babaeng nagpoprotesta ang nababastos. Pagyurak sa alaala ng maraming kababaihang martir at biktima ng Batas Militar ang nangyayaring pambabastos sa social media sa mga kabataang kababaihang na\u00adging bahagi ng pagtutol sa paglilibing sa dating diktador sa Libingan ng mga Bayani,\u201d ani Gabriela Women\u2019s Party Rep. Emmi de Jesus.", "Ginawa ng mambabatas ang pahayag dahil may ilang netizens ang bumabastos sa kolehiyalang anti-Marcos protester at tinatanong kung \u201cmagkano ang per-hour\u201d ng mga ito at kung anu-anong uri ng pambabastos.", "Ang Simbahang Katolika, nagpahayag ng suporta at paghanga sa mga kabataang matapang na nagpapahayag ng pagtutol sa hero\u2019s burial na binigay kay Marcos.", "\u201cSalamat sa kanilang lakas ng loob, tapang at pakikisangkot para sa katotohanan at kataru\u00adngan,\u201d pahayag pa ni Rev. Fr. Kunegundo Garganta, executive secretary ng CBCP-Episcopal Commission on Youth."], "category": "National", "title": ["ONLINE RAPE"]},
{"content": ["Pormal nang iprene\u00adsinta sa media ni PNP chief Director General Ronald \u2018Bato\u2019 dela Rosa si Ronnie Dayan, ang dating driver-bodyguard at self-confessed lover ni Sen. Leila de Lima.", "Walang posas at nakasuot ng puting t-shirt na may nakapatong na bullet proof vest, fatigue short pants, at nakatsinelas nang iharap ni Dela Rosa si Dayan sa media bandang alas-5:45 ng hapon sa lobby ng PNP headquarters sa Camp Crame.", "Si Dayan ay inaresto ng mga tauhan ng La Union Police dakong alas-11:30 ng umaga sa Sitio Turod, Bgy. San Felipe, San Juan, La Union at agad na ibinyahe patu\u00adngong Camp Crame.", "Sa isang press briefing, naging matipid ang sagot ni Dayan at kalimitang sinasalo ni Dela Rosa ang pagsagot sa pagsasabing handa umano ang lalaki na maging \u2018friendly witness\u2019 sa imbestigasyon ng Kamara ukol sa illegal drug trade sa New Bilibid Prison (NBP).", "\u201cSasabihin niya ang lahat ng totoo na kanyang nalalaman. Natanong ko na rin siya tungkol sa ilang bagay pero sa akin na lang muna \u2018yun. Hahayaan ko siya na magsalita sa pagharap sa Congress,\u201d pahayag ni Dela Rosa sa press conference.", "\u201cBukas na lang po ako magsasalita. Bukas na lang po ako magsasabi ng lahat ng nalalaman,\u201d kumpirmasyon naman ni Dayan sa sinabi ng heneral.", "Pero sa tanong kung may relasyon sila ni De Lima, walang gatol itong umoo, \u201cMay relasyon kami.\u201d", "\u201cPitong taon ang relasyon namin pero natapos taong\u00a02014. Huli kaming nagkita nang matapos ang halalan at pinasalamatan niya ako sa pagtulong ko sa kanya,\u201d pahayag ni Dayan.", "Tinukoy ni Dayan na tanging ang naitulong nito kay De Lima noong halalan ay ang pagkakabit ng mga campaign posters nito.", "Sa ulat na may opisyal ng pamahalaan na nagpoprotekta sa kanya noong panahong nagtatago pa ito, mariin itong itinanggi ni Dayan.", "\u201cWala pong nagtatago sa\u2019kin, walang tumulong, hirap nga po ako eh. Puro pananim na gulay po gaya ng sitaw ang madalas ko kainin, heto nga po may arthritis na ako kakakain ng sitaw,\u201d kwento pa ni Dayan."], "category": "National", "title": ["BATO: DAYAN TO TELL ALL!"]},
{"content": [" \u2014 Patay ang dalawa umanong mga drug suspects matapos silang likidahin ng armadong grupo na humarang sa team ng Philip\u00adpine Drug Enforcement Agency (PDEA) habang patungo ito sa crime laboratory ng pulisya sa Dipolog City sa Zamboanga del Norte.", "Kinumpirma ito sa Abante ng pulisya at sinabing napatay sa atake sina Crisanto Gulang at Jeanet Acebedo na nadakip ng PDEA noong November 10. Ayon sa pulisya, naganap ang atake kamakalawa lamang matapos na harangin ng 12 armadong nakasuot ng bonnet ang sasakyan ng PDEA na may lulang limang miyembro sa pangunguna ni Jury Rocamora.", "Kukunan sana ng urine sample ang dalawang suspek nang sila\u2019y madagit ng mga armado, ayon kay Superintendent Rogelio Alabata, ang regional police spokesman. Wala naman nasaktan sa hanay ng PDEA, ngunit hindi naman mabatid agad kung natangay ang kanilang mga armas."], "category": "National", "title": ["PDEA agents hinarang, 2 bilanggo nilikida"]},
{"content": ["\u2014 Malamig nang bangkay ang tatlong minero nang matagpuan ng mga kapwa minero at mga kabarangay matapos na ma-gas poison sa loob ng isang pribadong minahan sa Brgy. Ucab ng bayang ito kamakalawa.", "Nakilala ang mga ito na\u2002sina\u2002Rosalino\u2002Api-it Narciza,\u200254-anyos,\u2002Santiago Falikao Banganan, 32-anyos at Barry Rimando Api-it, 36, na pawang residente dito.", "Batay sa ilang mga testigo,\u2002nagtungo\u2002si Narciza sa miniminang lugar upang kunin ang mining equipments\u2002nito\u2002ngunit\u2002ilang oras na ang lumipas ay hindi na ito bumalik kaya sinundan ito ni Apiit ngunit maging ito ay hindi na rin nakalabas\u2002kaya\u2002sinundan din sila ng ikatlong namatay na si Banganan.", "Dahil magkakasama sa bahay at hindi na nakauwi ang mga ito kaya nagsagawa ang mga nakakakilala sa kanila na mga concerned citizen ng emergency rescue operation at dito na nakita ang bangkay ng mga biktima."], "category": "National", "title": ["3 minero dedo sa poison gas"]},
{"content": ["Patay ang mag-asawang Indian nationals matapos na pagbabarilin ang mga ito sa loob ng sasakyan ng riding-in-tandem na mga holdaper kamakalawa sa kahabaan ng Andaya highway sakop ng bayan ng Lupi, Camarines Sur.", "Kinilala ang mag-asawang biktima na sina Bahagwant Singh Butar, 45 at asawang si Jaswinderkaur, 36, pawang Indian nationals na may negosyong pautang at residente ng Brgy. San Bartolome, Sipocot ng nabatid na lalawigan.", "Samantala, unang naaresto matapos na mabaril ni PO1 Jeric Matamorosa ang isa sa suspek na nakilalang si Marvin Magdaong habang nadakip naman sa hot pursuit operation ng pulisya ang kasama nitong si Rodolfo Gumatay, ang dalawang suspek ay parehong may tama ng bala at kasalukuyang nasa Bicol Medical Center.", "Ayon kay Malu Calubaquib, tagapagsalita ng Police Regional Offcie (PRO) 5 sa Camp Simeon Ola, dakong alas-8:45 ng umaga nang holdapin ng mga suspek ang mag-asawang Bumbay na sakay ng Mitsubishi Strada sa kahabaan ng Andaya highway sakop ng Brgy. Cabutagan ng nasabing bayan."], "category": "National", "title": ["Mag-asawang Bumbay patay sa holdap"]},
{"content": [" \u2014 Napatay ng US\u2002led\u2002coalition\u2002ang isang mataas na lider ng teroristang\u2002al-Qaeda\u2002sa isinagawang airstrikes sa bansang Syria.", "Ayon sa ulat, kinumpirma\u2002ng\u2002Pentagon\u2002na napatay\u2002sa\u2002airstrike si Abu\u2002Afghan\u2002Al-Masri, isang senior al-Qaeda leader sa nasabing bansa.", "Sinabi ni Peter Cook, tagapagsalita\u2002ng\u2002Pentagon may ugnayan si Al-Masri sa pag-ooperate sa buong Southwest Asia.", "Kabilang na rito ang pagpaplano ng pag-atake sa\u2002Amerika\u2002at\u2002coalition forces sa Afghanistan.", "Si Masri ay isang religious judge sa Jabhat Fateh al-Sham, isang armed group na dating kilalang al-Nusra Front hangga\u2019t makipaghiwalay sa al-Qaeda ngayong taon."], "category": "National", "title": ["Lider ng al-Qaeda patay sa airstrike"]},
{"content": ["Arestado\u2002ang\u2002isang 20-anyos na binata makaraang\u2002kidnapin\u2002ang isang 5-anyos na batang babae\u2002bago\u2002dinala\u2002sa isang bakanteng kubo at paulit-ulit na gahasain sa loob ng 21-oras sa gitna ng bukid sakop ng Brgy. Lambakin,\u2002San\u2002Miguel, Bulacan kamakailan.", "Ayon\u2002kay\u2002P/Senior Supt.\u2002Romeo\u2002M.\u2002Cara\u00admat\u2002Jr.,\u2002Acting\u2002Provincial Director ng Bulacan-PNP, nakilala ang nadakip na suspek na si Marlon Guiang, 20-anyos, binata ng Brgy. Lambakin, San Miguel na nakadeti\u00adne ngayon sa San Miguel Municipal Jail at nahaharap sa kasong kidnapping at rape.", "Ang suspek na si Guiang ay kaagad umamin sa umarestong awtoridad sa pangunguna\u2002ni\u2002P/Supt. Joel Estaris, na kanyang tinangay\u2002at ginahasa\u2002sa loob\u2002ng\u2002dalawampu\u2019t isang oras ang biktimang itinago sa pangalang Ine, 5-anyos na kaagad dinala sa Bulacan Provincial Crime Laboratory sa Malolos City upang makuhanan\u2002ng\u2002medico-legal examination.", "Nabatid na iniulat ng lolo\u2002ng\u2002biktima\u2002na\u2002nakilalang\u2002si\u2002Rowell\u2002Lopez y Pacaigui sa himpilan ng San Miguel police na\u2002nawawala\u2002ang\u2002kanyang apong biktima si\u00admula\u2002noong\u2002alas-singko ng\u2002hapon\u2002noong Nobyembre 18 kaya nagsagawa\u2002ng\u2002paghahanap ang awtoridad at pamilya ng paslit bago natagpuan sa\u2002abandonadong\u2002kubo sa gitna ng bukid dakong alas-dos ng hapon kinabukasan sa Brgy. Lambakin, San Miguel.", "Dito na umamin ang biktimang si Ine sa kanyang ama na dinala siya ng suspek na si Guiang sa\u2002nasabing\u2002bakanteng kubo bago ginahasa kaya kaagad na nagsagawa ng operasyon ang pulisya at makorner ang suspek na inamin namang kinidnap ang bata saka niya ito ni-rape at ginawan ng kalaswaan."], "category": "National", "title": ["5-anyos, 21-oras na ginahasa ng kidnapper"]},
{"content": ["Bagama\u2019t pitong taon na ang nakakalipas, malaya pa rin ang 83 suspek sa Maguindanao massacre na ikinamatay ng 58 katao na kinabibilangan ng 32 kagawad ng media.", "Sa press briefing kahapon sa Kamara kasama ang ilang kaanak ng mga biktima ng Maguindanao massacre, isiniwalat ni Kabayan party-list Rep. Harry Roque na umaabot pa sa 83 katao ang patuloy na nakakalaya.", "\u201cAlam na po natin na tatlo na \u2018yung namatay na mga akusado. Pero out of 197, 114 pa lang po ang nahuli. So marami pa rin ang hindi nahuhuli seven years later,\u201d ayon pa sa mambabatas.", "Nabigo sina Pangulong Gloria Macapagal-Arroyo at dating Pangulong Benigno \u2018Noynoy\u2019 Aquino III na madakip ang mga natitirang suspek kaya umaasa ito na sa panahon ngayon ni Pangulong\u00a0Rodrigo Duterte ay madadakip na mga ito.", "\u201cDumating ang administrasyon ni Pangulong Aquino, nangako ng katarungan si Leila de Lima, talagang ginamit niya ang usaping ito upang ipa\u00adrating sa publiko na siya ay para sa cause ng human rights. Pero wala rin pong katarungang nakamit sa administrasyon ni Pangulong Noynoy at De Lima. Nandito na tayo sa pangatlong\u2002Presidente. Sana ito na ang huli bago makamit ang kataru\u00adngan,\u201d ayon pa kay Roque.", "Samantala,\u2002nanana\u00adwagan ang Simbahang Katolika sa korte sa Quezon City na may hawak sa kaso ng Maguindanao massacre case na bumuo na nang desisyon sa nasa\u00adbing kaso."], "category": "National", "title": ["Mailap pa rin ang katarungan!"]},
{"content": ["Kinumpirma ng pamunuan ng Philippine Army (PA) na grupo ng Bangsamoro\u2002Islamic Freedom Fighters (BIFF) ang\u2002itinuturong\u2002may kagagawan sa naganap na pagsabog kamakalawa ng gabi sa Shariff Aguak, Maguindanao.", "Ayon kay 601st Brigade Philippine Army Commander Col. Lito Sobejana, isang improvised explosive device (IED) na gawa sa mga ulo ng pako, 9 volts battery, pulbura at cellphone bilang triggering mechanism ang sumabog matapos itanim sa gilid ng national highway sa Brgy. Satan, Shariff Aguak, Maguindanao.", "Bagama\u2019t nagdulot ng malaking tensyon, wala namang nasugatan sa pagsabog pero nasabugan ang patrol car ng Datu Odin Sinsuat Police, na nagkataong dumaan ga\u00adling sa lumang provincial capitol.", "Ayon\u2002kay\u2002Sobejana, posibleng pananakot lamang ang motibo sa pagsabog kasabay ng ika-pitong taong anibersaryo ng karumal-dumal na masaker sa Sitio Masalay, Brgy. Ampatuan, Maguindanao kahapon.", "Lalo pang hinigpitan ng pulisya ang pagmo-monitor sa lugar para masiguro ang seguridad ng mga residente sa doon."], "category": "National", "title": ["BIFF utak sa pagsabog sa Shariff Aguak"]},
{"content": ["Naglabas\u2002ng\u2002babala ang Estados Unidos sa banta ng terror attack sa Europe kasabay ng holiday seasons.", "Sa\u2002ulat,\u2002pinag-ii\u00adngat din ng U.S. State Department ang mga American citizens na nasa Europe sa posibleng maging target ang mga ito ng mga teroristang grupo.", "Sinabi ng State Department\u2002na\u2002may\u2002natanggap\u2002itong\u2002credible\u2002intelligence\u2002information\u2002na\u2002nagbabalak maghasik ng karahasan ang Islamic State at ang Al Qaeda sa mga bansa sa Europe.", "May babala rin ang US na posibleng magsagawa ng\u2002pag-atake\u2002ang\u2002mga extremist sympathizers o self-radicalized\u2002extremist."], "category": "National", "title": ["Christmas terror attack, sumingaw"]},
{"content": ["Nasawi ang number one drug personality ng bayan\u2002ng\u2002Presentacion, Camarines\u2002Sur matapos na manlaban umano ito at mabaril ng aarestong pulis sa naganap na buy-bust operation kamakalawa ng gabi sa bayang ito.", "Dead on the spot dahil sa tinamong tama ng bala sa kanyang katawan ang suspek na si Levy Mayhay, nasa hustong gulang, number 1 na tulak ng iligal na droga sa nasabing bayan.", "Ayon kay Police Sr. Insp.\u2002Leonido\u2002Belleza, hepe ng Presentacion PNP, dakong alas-6:10 ng isagawa ng kanyang mga tauhan ang buy-bust ope\u00adration laban sa suspek sa kahabaan\u2002ng\u2002Andaya Highway sakop ng Zone 6\u2002Barangay\u2002Sta.\u2002Maria dahil sa talamak na pagbebenta nito ng shabu.", "Subalit\u2002habang\u2002ikinakasa ang buy-bust ay nakatunog\u2002ang\u2002suspek na\u2002pulis\u2002ang\u2002kanyang ka-transaksyon\u2002dahilan upang\u2002bumunot\u2002ito\u2002ng baril subalit naunahan na siyang paputukan ng mga police back-up ng poseur buyer na agad nitong ikinasawi."], "category": "National", "title": ["No.1 pusher todas sa buy-bust"]},
{"content": ["Binigyan ni Pope Francis ang mga kaparian ng kapangyarihan na patawarin ang mga gumagawa ng abortion sa buong mundo.", "Sa kaniyang inilabas na Apostolic Letter na isinapubliko ng Vatican, sinabi ni Pope Francis na walang kasalanan ang hindi ka\u00adyang patawarin at linisin ng Diyos mula sa pusong humihingi ng kapatawaran.", "Gayunpaman,\u2002binigyang diin pa ng Santo Papa na ang abortion ay isa pa ring \u2018grave sin\u2019 dahil winawakasan nito ang isang inosenteng\u2002buhay.\u2002Suba\u00adlit wala aniyang kasala\u00adnan na hindi pinapatawad kung\u2002kaya\u2019t\u2002pinayuhan ang mga pari na patawarin ang mga kababaihang nagsasagawa ng aborsyon.", "\u201cMay\u2002every\u2002priest, therefore, be a guide, support and comfort to peni\u00adtents\u2002on\u2002this\u2002journey of special reconciliation,\u201d the letter continues. \u201cI henceforth grant to all priests, in virtue of their ministry, the faculty to absolve those who have committed the sin of procured abortion.\u201d ayon sa sulat ng Santo Papa."], "category": "National", "title": ["Patawarin ang mga nagpapalaglag \u2014 Pope"]},
{"content": ["Nagbabala kahapon ang Food and Drug Administration (FDA)\u00a0 ng Department of Health (DOH)\u00a0 sa publiko na mag-ingat sa pagbili ng ilang branded na gamot dahil sa paglipana ng ilang pekeng produkto.", "Nakasaad sa FDA advisory number 2016-141A\u00a0\u00a0\u00a0\u00a0\u00a0\u00a0\u00a0\u00a0 \u00ad\u00ad na kabilang sa mga nakuhang sample ay mga pekeng Dolfenal, Tuseran Forte, Diatabs, Alaxan at Neozep.", "Kamukhang-kamukha ng peke ang tunay na produkto kaya mahirap para sa isang consumer na malaman kung totoo o counterfeit ang gamot.", "Dahil dito pinayuhan ng FDA na bumili lamang ng mga gamot sa mga botikang awtorisado ng FDA.", "Hinihimok din ng ahensya ang mga lokal na pamahalaang siguraduhing walang counterfeit drugs ang maibibenta sa mga tindahang nasa kanilang hurisdiskyon.", "Ayon pa sa DOH, peligroso ang pag-inom ng peke o hindi rehistradong gamot dahil bukod sa wala itong bisa ay makapagpalala pa ng karamdaman ng isang tao."], "category": "National", "title": ["Mga kilalang gamot, pinepeke at kalat na"]},
{"content": [" Inatake ng hinihinalang Abu Say\u00adyaf Group (ASG) o pirata ang isang Japanese cargo ship sa Sulu Sea di-kalayuan sa Tawi-Tawi pro\u00advince sa Autonomous Region in Muslim Minda\u00adnao (ARMM).", "Sa ulat ng Regional Cooperation Agreement on Combating Piracy and Armed Robbery against Ships in Asia o ReCAAP, napigilan at natakasan ng bulk carrier Kumiai Shagang ang naturang atake na naganap nitong Nobyembre 20 at nagpatuloy agad sa paglalayag ang barko na galing ng Port Hedland sa Australia at patungong Qingdao sa China.", "Ang Sulu Sea sa southwestern ng bansa ay siyang naghihiwalay sa South China Sea northwest ng Palawan at Celebes Sea southeast naman ng Sulu Archipelago.", "\u201cThe Japanese bulk carrier Kumiai Shagang was attacked by pirates or militants on November 20 in Sulu Sea, north of Tawi-Tawi Island, Philippines. The bulk carrier thwarted attack by anti-pirates maneuvering, vessel continued voyage from Port Hedland, Australia to Qing\u00addao, China,\u201d anang ReCAAP."], "category": "National", "title": ["Japanese cargo ship inatake sa Sulu Sea"]},
{"content": ["Hininto ang biyahe ng Metro Rail Transit (MRT-3) makaraang magkaroon ng aberya sa riles kahapon ng umaga.", "Sa abiso ng Department of Transportation (DOTr), nagkaroon ng\u2002technical\u2002problem\u2002dakong alas-6:12\u2002ng umaga\u2002sa pagitan\u2002ng Santolan/Annapolis at Cubao stations northbound.", "Sa report, ang nasi\u00adrang riles ng tren sa pagitan ng dalawang istasyon ang dahilan kaya pinutol ang biyahe ng MRT-3.", "Bunsod nito ay pansamantalang sinuspinde ang biyahe ng MRT sa Cubao hanggang Santolan station.", "Bandang\u2002alas-6:20 ng umaga ay nilimitahan naman ang South bound trips sa Shaw Boulevard hanggang\u2002Taft Avenue\u2002stations.", "Matapos ang isang oras ay naibalik naman sa normal ang operasyon makaraang makumpuni ang nasirang riles.", "Ang MRT-3 ang bumibiyahe sa kahabaan ng EDSA mula sa North Ave\u00adnue, Quezon City hanggang Taft Avenue sa Pasay City."], "category": "National", "title": ["MRTirik pa more"]},
{"content": ["Natimbog ng mga pulis ang dalawang pamangkin ni dating Agriculture Secretary Proceso Alcala at apat na iba pa sa drug buy-bust operation sa Barangay Balubal, Sariaya, Quezon kahapon ng madaling-araw.", "Kinilala\u2002ang\u2002mga naaresto\u2002na\u2002sina\u2002Sahjid Abutin Alcala at ang naka\u00adbabatang kapatid nito na si Cer Olleriz Abutin Alcala, mga anak ng kapatid ni Sec. Alcala na si\u2002Cerilo \u2018Athel\u2019 Alcala,\u2002na\u2002itinuturing\u2002ng mga pulis na drug kingpin ng lalawigan ng Quezon.", "Kasama rin sa naaresto sina Joel Jamilla Lambit, Noel Abutin y Gabriel, Dona May Abastillas y Radones at Yumiko Angela Tan.", "Nakumpiska\u2002sa\u2002mga ito ang nasa 62.30 grams ng\u2002shabu\u2002na\u2002tinata\u00adyang may street value na P115,255.00 at P6,000.00 marked money.", "Kinumpiska\u2002rin\u2002ng mga\u2002awtoridad\u2002ang\u2002tatlong kotse at isang motorsiklo."], "category": "National", "title": ["2 pamangkin ni ex-secretary Alcala, timbog sa droga"]},
{"content": [" \u2014 Muling idinaing ng mga negosyante ng sibuyas sa Nueva Ecija ang sangkatutak na ina\u00adprubahang import permit ng\u2002Bureau\u2002of\u2002Plant\u2002Industry\u2002(BPI)\u2002at\u2002nagsagawa ng pagpuna sa malin\u00adg impormasyon at datos ng Provincial\u2002Agriculture Office\u2002(PAO)\u2002sa\u2002lalawigan.", "Ayon kay Engr. Israel\u2002C.\u2002Reguyal,\u2002chairman\u2002ng\u2002Local\u2002Onion\u2002Growers for National Economic\u00ad and Trade Cooperative\u2002(LOGNETC), kanilang nakumpirma noong Huwebes sa tanggapan\u2002BPI-OIC\u2002Vivencio Mamaril na uma\u00adbot sa 1,796 import permits ang naaprubahan.", "\u201cSa\u200250,000\u2002tonelada na lang kada permit, tala\u00adgang babaha ng imported na sibuyas hanggang anihin sa Abril ang mga itatanim pa lang ngayon\u201d, ani Reguyal.", "Pinuna ni Reguyal ang pahayag ni Serafin Santos, PAO ng Nueva Ecija na ang army worms ang dahilan ng shortage umano\u2002ng\u2002suplay\u2002at\u20021,500 ektarya lang ang tinatamnan\u2002ng sibuyas\u2002sa\u2002lalawigan.", "Ayon\u2002kay\u2002Reguyal noon pang Pebrero hanggang Abril ang problema sa army worms at umani naman\u2002sila\u2002kahit\u2002papano\u2002at\u2002nakapag-stock\u2002pa sa\u2002mga\u2002cold\u2002storage\u2002at umaabot umano sa 9,200 ektarya ang tinatamnan.", "\u201cAng\u2002daing\u2002namin ang sobrang imported kaya kahit palugi sa pagkaka\u00adbili namin sa P45 per kilo ay ibi\u00adnebenta namin nga\u00adyon na palugi huwag lang masa\u00adyang\u201d ani Reguyal.", "Aabot\u2002pa umano sa 270,000 sako ng lokal na sibuyas ang nanganganib na mabulok kapag tuluyang hindi maibenta dahil sa dagsang imported."], "category": "National", "title": ["Import permit sa sibuyas bulto"]},
{"content": ["Sugatan ang dalawang lalaki matapos tamaan ng \u2018samurai\u2019 ng matagal na nilang kaalitan kahapon ng madaling-araw sa Tondo, Maynila.", "Kapwa nagtamo ng mga sugat sa kamay ang biktimang sina Christian Jhonie Diaz, 26, service crew at Jallo Renz Angat, 19, kapwa taga-1301 Int. 16 T. Bugallon St. Tondo, Maynila at ginagamot sa Tondo Medical Center.", "Ayon kay PO2 Romeo Ricalde, ng Manila Police District (MPD)-Police Station 7, naganap ang insidente dakong alas-12:30 ng madaling-araw sa may Sampaguita St. cor. Catlea St. Tondo.", "Nakatakda nang mag-inuman ang mga biktima kasama si Ramil Manzon nang unang atakihin ng suspek na si John Deil Nuevas na may hawak na samurai si Diaz. Nagsilbi namang back-up ng suspek si Patrick Cruz.", "Agad namang umawat si Angat pero maging siya ay sinamurai at tinamaan din sa kamay.", "Nang maglabasan ang kamag-anak ng mga biktima ay tumakas na ang da\u00adlawang suspek.", "Lumilitaw na matagal nang alitan sa pagitan ni Cruz at mga biktima ang motibo sa pag-samurai ni Nuevas na kaibigan naman ni Cruz.", "Una na umanong kinasuhan ni Cruz ang mga biktima sa barangay."], "category": "National", "title": ["2 sinamurai ng kaaway"]},
{"content": ["Ilang namamasyal sa makasaysayang Intramuros, Manila ang nakapansin na kulang ang hilera ng iskultura ng mga naging Pangulo ng Pilipinas na nakalagay sa isang bahagi ng \u2018walled city\u2019 na kung tawagin ay \u201cGaleria de los Presidentes de la Republica Pilipina\u201d. Nawawala ang iskultura ni yumaong Pangulong Ferdinand E. Marcos Sr.", "Nabatid na mula kay Gen. Emilio Aguinaldo hanggang kay dating Pangulong Gloria Macapagal-Arroyo (hindi nagagawa ang kay dating Pangulong Benigno Aguino III) ay kumpleto ang iskulturang gawa sa fiber glass at bukod tanging ang kay Marcos ang wala.", "Paliwanag naman ni Architect Ramil Tibayan, hepe ng cultural properties ng Intramuros Administration, \u2018under repair\u2019 umano ang Marcos sculpture dahil nasira ang frame na kahoy nito."], "category": "National", "title": ["Nasa\u2019n si Marcos?"]},
{"content": ["\u201cDefinitely ruled out ang foul play dito\u2026 Kaya kong tayuan ito.\u201d", "Ito ang inihayag kahapon ni SPO1 Lester\u2002Evangelista,\u2002imbes\u00adtigador ng Manila Police District (MPD)-homicide section kaugnay sa pagkamatay ng singer-comedian na si Joey Formaran, kilala bilang \u2018Blakdyak\u2019, 46, residente ng Unit 103 Dapitan Square, 2065 Dapitan St. Sampaloc, Maynila.", "Ayon kay Evangelista \u2018asphyxia thru smother\u2019 ang ikinamatay ni Blakdyak matapos nitong sukluban ng plastic ang kanyang ulo.", "\u201cPosibleng\u00adnaka-downer siya kaya desidido siya sa ginawa niyang pagpapakamatay. Walang sugat ang kanyang katawan, wala ring kagami\u00adtan niya ang hinalukay. May nakita kaming bote ng Chivas regal sa banyo, tapos sa kusina iba\u2019t ibang klase ng bote ng a\u00adlak,\u201d \u00adayon pa kay Bautista.", "Nabatid na hinihintay pa ni Evangelista ang resulta ng awtopsiya para malaman kung may tinikman itong \u2018drugs\u2019 bago nagpakamatay.", "Sa pagtaya ni Evangelista, may anim na oras nang patay ang biktima nang matagpuan ito ng kanyang anak.", "Inalis ni Evangelista ang anggulong foul play sa insidente dahil wala namang anumang indikasyon na may naganap na \u2018struggle\u2019 at wala ring forcible entry sa lugar kung saan natagpuan ang bangkay.", "Nalaman din na posibleng \u2018depresyon\u2019 dahil hindi na siya sikat o wala nang gaanong proyekto bukod pa sa mga kaso may kaugnayan sa droga na kinakaharap nito sa ilang presinto sa Quezon City Police District (QCPD) at MPD.", "Nakulong na rin umano ito sa kasong panggugulo sa Mandaluyong City at madalas umanong ireklamo ng kanyang mga babaeng tenant sa naturang condominium dahil sa pagpapa\u00adkita nito ng maseselang bahagi ng katawan sa kanila at niyaya pa silang maki\u00adpag-sex sa kanya."], "category": "National", "title": ["WALANG FOUL PLAY SA BLAKDYAK SUICIDE"]},
{"content": ["Sa\u200211,000\u2002overseas Filipino workers (OFWs) na stranded sa Saudi Arabia ng isa hanggang dala\u00adwang\u2002taon,\u2002umaabot\u2002na lang sa 2,000 ang iuuwi sa Pilipinas, ayon kay Labor Secretary Silvestre Bello.", "Ito\u2002ay\u2002matapos\u2002na matagumpay\u2002na\u2002maiuwi ng bansa ang naunang 3,000 na mga OFWs.", "\u201cSo, probably du\u2019n sa naiwan na mga 8,000, si\u00adguro mga 2,000 na lang ang\u2002uuwi\u2002dahil\u2002nakaha\u00adnap sila ng bagong trabaho. So, that made it easier for us. But at least, nakita naman ng ating mga overseas\u2002workers\u2002kung gaano\u2002sila\u2002kamahal\u2002ng ating\u2002Pangu\u00adlo\u2002(Rodrigo Duterte),\u201d pahayag ni Secretary Bello sa media briefing sa Malakanyang kahapon.", "Karamihan ani Bello sa stranded na OFWs ay hindi nakasuweldo ng siyam hanggang\u2002dalawang\u2002taon pero\u2002nabigong\u2002ayuda\u00adhan ng nakaraang gobyerno.", "\u201cPinabayaan ang ka\u00adpa\u00adkanan\u2002ng\u2002ating\u2002mga OFWs. I don\u2019t know what happened to the previous administration.\u2002I\u2002don\u2019t want to blame them for that. Basta \u2018yun ang ina\u00adbutan namin, na meron pala tayong mga 11,000 na\u2002kababayan\u2002na\u2002hindi nababayaran ang sweldo for more than one year, at least nine months. How in the world can a government close its eyes to its countrymen in that situation?,\u201d ayon pa kay Bello.", "Ang\u2002naturang\u2002pangyayari aniya ang nagtulak sa kanya para sadyain ang\u2002mga\u2002kaawa-awang OFWs kasama ang Undersecretary at ilang tauhan ng POEA at OWWA."], "category": "National", "title": ["Stranded Pinoy sa Saudi 2,000 na lang"]},
{"content": ["Dahil matagumpay ang no-window hour na ipinatupad ng Metropolitan Manila Development Authority (MMDA) sa ilang pangunahing lansangan sa Kalakhang Maynila, nais ng isang kongresista na gawin namang tatlong numero (last digit ng bawat plaka) ang ipaloob sa number coding o ibawal sa kalsada kada araw upang solusyunan ang mas masikip pang trapiko sa Christmas holiday.", "Sa kanyang panukala, isinusulong ni Rep. Danilo Suarez na gawin itong 3-digit kung saan ang mga sasakyan na nagtatapos sa 1-2-3 ay hindi patatakbuhin ng Lunes, 4-5-6 sa Martes, 7-8-9 sa Miyerkules.", "Dahil may gap sa araw ng Huwebes at Biyernes, nais ni Suarez na ibalik ang bilangan ng numero na nangangahulugan na dalawang araw na hindi patatakbuhin ang isang sasakyan, pribado man o pampubliko sa loob ng isang linggo mula sa dating 1-day ban lang."], "category": "National", "title": ["Number coding gagawing 3"]},
{"content": ["Inalmahan ni Senador Leila de Lima ang pagdawit sa kanya sa teroristang Abu Sayyaf Group (ASG) sa pagsasabing bahagi na naman ito ng operasyon ng administrasyon upang sirain ang kanyang pangalan at reputasyon.", "Ginawa ni De Lima ang pahayag matapos siyang kasuhan sa Office of the Ombudsman-Mindanao nina Temogen \u2018Cocoy\u2019 Tulawie at Abner Salahi Tahil ng \u201cfinancing terrorism, dishonesty, neglect of duty, grave misconduct and conduct prejudicial to the best interest of the service\u201d.", "Dawit din sa kaso sina dating Sulu Governor Abdusakur Tan, Atty. Mehol Sadain, Atty. Wendell Sotto at Ediwasif Baddiri.", "\u201cThis latest accusation that I am a protector and financier of terrorists is not only totally insane but also outrageously ridiculous! ,\u201d buwelta ni De Lima."], "category": "National", "title": ["Sayyaf link sobrang nakakatawa na!  \u2014 De Lima"]},
{"content": ["Walang pinagsisihan si dating Pangulong Fidel V. Ramos na sinuportahan niya si Pangulong Rod\u00adrigo Duterte sa kabila na tutol siya na pinayagan nitong mailibing sa Libingan ng mga Ba\u00adyani (LNMB) si dating Pangulong Ferdinand E. Marcos.", "Ayon kay Ramos, ang biglaan aniyang paglibing kay Marcos sa LNMB ay maituturing aniyang \u201cstep backwards\u201d sa Duterte administration, kung saan hindi pabor si Ramos sa paglilibing kay Marcos sa Libingan ng mga Bayani.", "\u201cThe scheme of the Marcos family with the connivance of some elements of Armed Forces including the national police \u2014 some only, not everybody \u2014 is a step backwards for this administration in the sense that they are losing support, they are losing friends,\u201d ani Ramos.", "Pero sa kabila nito, hindi umano siya nagsisisi na sinuportahan niya si Duterte sa eleksyon."], "category": "National", "title": ["FVR: No regrets sa PDU30 support"]},
{"content": ["Kahit naiinsulto, mas pinili ni Vice President Leni Robredo na tawanan ang isang blind item na kumalat sa social media ukol sa isang high ranking Liberal Party (LP) official na buntis, kung saan nang lumaon ay ikinakabit na ang kanyang pangalan.", "\u201cAko kasi ayoko na patulan eh. Ayoko na pa\u00adtulan parang insulto naman yata iyon,\u201d ani Robredo sa ambush interview kahapon sa dinaluhang event sa Quezon City.", "Dalawang kilalang supporters ni Pangulong Rodrigo Duterte na Thinking Pinoy at Sass Rogando ang nagpapakalat diumano na isang high official ng LP ang buntis sa isang lalaking hindi pa hiwalay sa asawa.", "Pinaputok ang tsismis kasunod ng pagpapahinga ni Robredo ng ilang araw matapos magkasakit dahil sa fatigue at umapir lang ulit nang ilibing si dating Pangulong Ferdinand Marcos noong Nobyembre 18.", "\u201cPagpapakita lang na, saan ba tayo patungo kung may mga ganitong usapin, kabahagi na ng kuwento na alam naman natin na walang katotohanan at walang basehan, para kasi patulan natin iyon, parang vina-validate lang natin, \u2018di ba?\u201d ani Robredo.", "\u201cSa akin, ayoko nang pumatol. Nakakatawa siya, pero at the same time, parang insulto na iyon sa ating lahat na kababaihan,\u201d ayon pa sa Bise Presidente."], "category": "National", "title": ["Tsismis na buntis: Insulto kung papatulan ko pa!  \u2014 VP Leni"]},
{"content": ["Hindi kakalas ang mga militanteng mambabatas kay Pangulong Rodrigo Duterte sa kabila ng hindi pagkakaintindihan sa iba\u2019t ibang isyu partikular na sa paglibing kay dating Pa\u00adngulong Ferdinand Marcos sa Libingan ng mga Bayani (LNMB).", "Ito ang kinumpirma nina Anakpawis partylist Rep. Ariel Casilao at Gab\u00adriela partylist Rep. Emmi de Jesus matapos magpulong ang kanilang grupong Makabayan bloc kahapon.", "\u201cThe alliance with the Duterte government remains intact amidst growing disapproval of the sly burial of the late dictator at the Libingan ng mga Bayani (LNMB),\u201d ani Casilao matapos ang kanilang pulong.", "Tatlo pang kaalyado ang nakapuwesto sa gabinete ni Duterte at ito ay sina Department of Agrarian Reform (DAR) Sec. Rafael Mariano, National Anti-Poverty Commission (NAPC) chairperson Liza Maza at anti-martial law activist Sec. Judy Taguiwalo ng Department of Social Welfare and Development (DSWD).", "\u201cWe opted to stay,\u201d ayon naman kay De Jesus dahil sinusuportahan umano ng mga ito ang peace talks na sinimulan ni Duterte sa National Democratic Front (NDF) at iba pang pro-poor program.", "Sa isang pahayag, sinabi naman ni Sec. Mariano na, \u201cBefore we entered the government, we are already aware of the differences we have with President Rodrigo Duterte on some issues. Despite our opposing stance on the Marcos burial, we continue to engage him on this matter.\u201d"], "category": "National", "title": ["Hindi kakalas kay Duterte!"]},
{"content": ["Makikipagtulungan ang Department of Justice (DOJ) sa Philippine National Police (PNP) para sa pagkuha ng affidavit ng tinaguriang drug lord sa Eastern Visayas na si Kerwin Espinosa.", "Sinabi ni Justice Sec. Vitaliano Aguirre na personal itong tinawagan ni PNP chief Dir. Gen. Ronald \u2018Bato\u2019 dela Rosa para hingin ang tulong ng kagawaran.", "Maliban dito ay tutulong din aniya ang National Bureau of Investigation (NBI) sa pagkuha ng affidavit ng anak ng napatay na si Albuera, Leyte Mayor Rolando Espinosa.", "Paliwanag ng kalihim, bagama\u2019t may abogado na umano si Kerwin ay mahalaga ang tulong ng NBI sa pagkuha ng affidavit nito para na rin umano sa isinasagawang imbestigasyon.", "Inaasahan naman ng kalihim na hindi masyadong lalayo ang affidavit ni Kerwin sa napaslang nitong ama.", "Magugunitang base sa affidavit ng nakatatandang Espinosa, maraming opisyal ng gobyerno ang sangkot umano sa drug trade sa Pilipinas, kabilang na si Sen. Leila de Lima, bagay na pinasinungali\u00adngan naman ng senadora.", "Sinabi naman ni Dela Rosa na kailangan munang matapos ang pagkuha ng affidavit kay Kerwin bago malipat ng kulungan dahil mahihirapan itong kunan ng salaysay kapag nasa loob ng Custodial Center kung kaya\u2019t minabuti nilang ikulong muna ito sa detention facility ng PNP-AIDG."], "category": "National", "title": ["PNP nagpasaklolo sa DOJ sa affidavit ni Kerwin"]},
{"content": ["Naisahan man ng pamilya Marcos ang taumbayan nang paspasang ilibing sa Libingan ng mga Bayani (LNMB) si dating Pangulong Ferdinand E. Marcos noong Biyernes, nagbabala naman ang isang senador na hindi habang panahon na mananatili sa nasabing sementeryo ang dating diktador ng bansa.", "Naniniwala si Sen. Francis \u2018Kiko\u2019 Pangilinan na hindi man magtagum\u00adpay ang anti-Marcos group sa pagpapalayas kay Marcos sa LNMB sa panahon ng administrasyon ni Pa\u00adngulong Rodrigo Duterte, maaari pa rin nila itong maisakatuparan sa mga susunod na administrasyon.", "\u201cMaaaring nakali\u00adbing siya diyan ngayon pero hindi ibig sabihin na mananatili siyang nakalibing diyan sa darating na mga panahon,\u201d diin ni Pangilinan.", "Naghain naman ng demanda sina dating Bayan Muna Reps. Neri Colmenares at Satur Ocampo, at ibang pang biktima ng Marcos Martial Law mula sa grupo ng SELDA at ng National Union of People\u2019s Lawyer (NUPL) laban sa Marcos family at militar na nagsagawa umano ng panlilinlang sa taumbayan sa ginawang pagpapali\u00adbing sa dating pangulo.", "Maliban sa mga Marcoses, kasama rin sa pinasasampahan ng indirect contempt sa paglabag sa Rules of Court sina Defense Sec. Delfin Lorenzana, AFP chief of staff Ricardo Visaya at Rear Admiral Ernesto Enriquez.", "Giit ng grupo sa kanilang petition for contempt, hindi pa \u2018final and executory\u2019 ang inilabas na desisyon ng Korte Suprema noong Nobyembre 8 kaya\u2019t hindi tamang agad-agad na inilibing doon ang mga labi ng yumaong diktador.", "Sa panig ni PNP chief Director General Ronald \u2018Bato\u2019 dela Rosa, sinabi nitong, \u201cSikreto man o hindi sikreto ang paglilibing sa dating pangulo, wala na kaming pakialam dun dahil walang halong pulitika ang aming naging aksyon, bagkus ay purely serbisyo publiko lamang.\u201d"], "category": "National", "title": ["Walang forever!"]},
{"content": ["Pinagbibitiw\u2002sa\u2002puwesto ni Pangulong Rod\u00adrigo Duterte ang mga opisyales ng Energy Regulatory Commission (ERC) matapos\u2002makatanggap ng mga ulat kaugnay sa diumano\u2019y\u2002talamak\u2002na katiwalian sa ahensya.", "Inihayag\u2002ni\u2002Duterte na aatasan nito ang Kong\u00adreso na lusawin at i-reorganize ang ERC.", "Tiniyak\u2002ng\u2002Pangulo na makakasuhan ang mga\u2002kurakot\u2002na\u2002opi\u00adsyales ng ERC.", "\u201cI want to spare the humiliation\u2002of\u2002sitting there\u2002without\u2026they\u2002resign and I will reorganize or rename the\u2026silang lahat, they have to resign. I leave it to the implementor basta itong lahat ng opisyal, lahat sila they have to resign mamili sila\u2026 I will ask Congress, I demand from Congress to disband, wala na and/or file a case simultaneously sa kanila when I get back. I think \u2018yung source ko ay may documents na,\u201d ani Duterte.", "Nag-ugat\u2002ang\u2002kontrobersya\u2002hinggil\u2002sa diumano\u2019y katiwalian sa ahensya makaraang magpatiwakal si ERC Director Francisco Jose Villa Jr., na nag-iwan ng mga liham na nagsasaad na nakaranas ito ng \u2018pressure\u2019 mula sa superior officials ng ERC para lumagda sa diumano\u2019y\u2002maanomal\u00adyang kontrata.", "Nagpasalamat ang pa\u00admilya ni Villa Jr. sa na\u00adging hakbangin ng Pangulong Duterte.", "\u2018Hindi kami magre-resign dahil hindi pa tapos ang termino namin.\u2019", "Ito\u2002ang\u2002pagmamatigas\u2002ng\u2002tatlong\u2002opisyal ng ERC na kinabibila\u00adngan nina Commissioners Ina Asirit, Alfredo Non at Gloria Taruc kaugnay sa panawagan ni Duterte na mag-resign ang mga opisyal ng ERC dahil sa talamak\u2002na\u2002katiwalian\u2002sa ahensya.", "Sinabi ng tatlong opisyal na hindi makakabuti sa isasagawang imbestigasyon ang kanilang pag-reresign."], "category": "National", "title": ["PDU30 SA ERC OFFICIALS: MAGSILAYAS KAYO!"]},
{"content": ["Nabalot ng takot ang mga residente sa bansang Japan makaraang yanigin ng malakas na lindol na naitala sa magnitude 7.4.", "Ayon sa Japan Meteorological Agency (JMA), tumama\u2002ang\u2002lindol\u2002dakong\u2002alas-5:59\u2002ng\u2002madaling-araw\u2002sa\u2002Honshu island na ang sentro ay sa Fukushima Prefecture\u2002kung\u2002saan\u2002kasunod nito ay nakapagtala ng 3 hanggang 10 talampakan na tsunami wave.", "Ang\u2002lindol\u2002ay\u2002may lalim\u2002na\u200230\u2002kilometro o 18.6 milya kung saan naramdaman ito ng mga residente \u2018di kalayuan sa mga baybaying dagat.", "Agad namang inilikas ang\u2002maraming\u2002residente sa lugar matapos na inilabas ang tsunami warning.", "Naapektuhan din ng lindol\u2002ang\u2002Fukushima Prefecture\u2002kung\u2002saan matatagpuan\u2002ang\u2002Daiichi power plant na una nang tinamaan ng mala\u00adkas\u2002na\u2002lindol\u2002noong March 2011 at nag-iwan ng maraming nasawi dahil sa tsunami.", "Ayon kay DFA spokesman\u2002Assistant\u2002Secretary Charles Jose, wala naman silang natatanggap na impormasyon\u2002na\u2002merong Pilipinong nasaktan sa nasabing pagyanig.", "Samantala,\u2002niyanig din ng malakas na lindol na magnitude 6.3 ang bansang New Zealand, ayon sa US Geological Survey.", "Tumama ito sa central New Zealand na ang sentro ay natukoy sa 138 kilometro mula sa Palmerston North at may lalim na 37 kilometro.", "Wala namang napaulat na pinsala dulot ng lindol."], "category": "National", "title": ["Magnitude 7.4 yumanig sa Japan, NZ nilindol din"]},
{"content": ["Tinawag ni Senat\u00ade President Aquilino \u2018Koko\u2019 Pimentel III na kahiya-hiya ang ulat na ilang district engineers at regional directors ng Department of Public Works and Highways (DPWH) ang nagsimula nang magsagawa ng bidding ng mga proyekto para sa susunod na taon gayong nakasalang pa sa deliberasyon ng Kongreso ang proposed 2017 budget o General Appropriations Act (GAA).", "Kaya naman kinalampag ni Pimentel si DPWH Sec. Mark Villar na imbestigahan ito at kung mapapatunayang totoo ay agad na sibakin ang mga tiwaling opisyal na sangkot sa ganitong iregularidad.", "\u201cIt is both shameful and deplorable why certain DPWH district engineers and regional directors would already schedule the conduct of biddings for projects that are yet to be officially approved by Congress and signed by the President into law,\u201d ayon pa kay Pimentel.", "Ayon pa sa senador, \u201cKung may tara sa Bureau of Customs, meron din palang obligasyon sa DPWH,\u201d na ang tinutukoy ng senador ay ang \u2018padulas\u2019 na umano\u2019y binibigay ng mga winning contractors sa kanilang koneksyon sa DPWH."], "category": "National", "title": ["Mga atat sa DPWH bidding\u2026 Hoy! Nakakahiya kayo!"]},
{"content": ["Kalkulado ang pagkilos at pagkokon\u00addisyon sa isip ng sambayanan na mababago ang nakaupong Bise Presidente na sinimulan sa ikinakalat na text message na mayroon nang ginagawang re-count ng mga balota.", "Ganito inilarawan ni Vice President Leni Robredo ang text message kung saan may hinala siya na galing ito sa kampo ng kanyang kalaban na si ex-Sen. Ferdinand \u2018Bongbong\u2019 Marcos.", "\u201cWell, siyempre iyong hinala natin iyong kalaban natin sa kaso. Baka may attempt na parang bilugin iyong isip ng tao, parang ina\u00adano iyong mindset,\u201d ayon kay Robredo sa ambush interview kahapon sa Quezon City.", "Naniniwala ang Bise Presidente na may kaugnayan ang text message na pagpapalibing kay da\u00adting Pangulong Ferdinand Marcos sa Libingan ng mga Bayani (LNMB) noong Biyernes.", "\u201cJust got this.. Re: VP Protest case. Recount of ballots from 4-5 provinces will start end of November and will finish by December, deliberations after. You can bet early next year, we have a new VP. From a trusted source,\u201d ang text na kumalat kasabay ng pagpapalibing kay Marcos.", "\u201cFeeling ko carry over din ito, iyong pangamba, noong bigla tayong nabulabog noong Biyernes, big\u00adlaang paghimlay sa da\u00adting Pangulong Marcos,\u201d ayon pa kay Robredo.", "Gayunpaman, tiniyak ni Robredo na hindi dapat magpakasiguro ang grupo sa likod ng maitim na balak dahil magbabantay ang kanilang kampo para ipagtanggol ang boses ng taumbayan o ng mga bumoto sa kanya noong nakaraang eleksyon.", "Sa ngayon aniya ay wala pang kautusan ang Presidential Electoral Tribunal (PET) na siyang may hawak sa election protest ng batang Marcos kung magkakaroon ng re-count tulad ng ipinapalabas sa text message.", "Magpupulong pa lamang aniya ang PET nga\u00adyong araw kaya wala pa aniyang katotohanan ang nasabing text message.", "\u201cIyong sa akin lang, siguro dahil din sa pangyayari in the past few days, kailangan na ma\u00adging vigilant. Kasi may pakiramdam ng lahat ng klaseng\u2026 parang lahat ng paraan na kayang gawin, gagawin,\u201d ayon pa kay Robredo na nagsabing nananatili ang kanyang tiwala sa hudikatura."], "category": "National", "title": ["MARCOS IPIPILIT NA VP"]},
{"content": ["Gagamit na ng malaking eroplano ang Philippine Airlines (PAL) para maserbisyuhan ang inaasahang pagdagsa ng mga pasahero nito papuntang Boracay Island ngayon Christmas peak season gamit ang A320 jets para sa Ca\u00adticlan airport operations.", "Ayon kay Cielo Villaluna, tagapagsalita ng PAL, ang Manila-Caticlan-Manila route ay siserbisyuhan ng 180-seater A320s jets tatlong beses isang araw kapalit sa 56-seater Q300s na lumilipad anim na beses sa isang araw.", "Dati-rati, ang mga pasaherong gustong sumakay sa malaking eroplano ay lululan pa sa Manila-Kalibo PAL flights saka ito sasakay sa bus papuntang Caticlan."], "category": "National", "title": ["PAL gagamit ng malaking eroplano"]},
{"content": ["Tututukan din ng Bulacan-Philippine National Police (PNP) ang paglobo ng mga lady drug pusher sa probinsya na siya ngayong pumalit sa mga nadadakip at napapatay na lalaking tulak sa mga lehitimong drug operation bukod pa sa mga naging biktima ng extrajudicial killing dahil nakakabahala ang pagdami ng mga babaeng tulak sa lalawigan.", "Base\u2002sa\u2002talaan\u2002ng\u2002Bulacan\u2002Police\u2002Provincial Office (BPPO) \u2013 Malolos City, ngayon lamang buwan ng Nobyembre ay hindi bababa sa labing-walong babaeng tulak ng droga ang nadakip sa mga buy-bust ope\u00adration bukod pa sa mga kababaihang nahuhuli sa akto ng pot session kaya nais itong resolbahin ng awtoridad.", "Malaking bilang ng mga nahuhuling babaeng tulak ay mula sa Meycauayan City at Bocaue kung saan at kabilang ang nasabing lungsod at bayan na dahan-da\u00adhan nang nalulutas ang drug problem ngunit sumasalisi ang mga babaeng tulak dahil sa unti-unting \u2018pagkaubos\u2019 ng mga lalaking pusher sa Bulacan."], "category": "National", "title": ["Babaeng tulak lumolobo sa Bulacan"]},
{"content": ["Bitbit ang search warrant, pinasok ng mga ope\u00adratiba ng Criminal Investigation\u2002and\u2002Detection Group (CIDG) \u2013 Cavite ang bahay ng 31-anyos na lalaki, pasado alas-sais ng umaga kahapon, dahil sa\u2002umano\u2019y\u2002pag-iingat ng mga baril na walang kaukulang dokumento, sa Barangay Molino 2 lungsod ng Bacoor, Cavite.", "Sa\u2002pagsisiyasat\u2002nina\u2002team\u2002leader\u2002P/Insp. Freddie Zorilla sa bahay ng suspek na si Midrano Cenente, nakumpiska ang isang cal. .9mm pistol na may serial number 1199657, at 6 na live ammo, nakuha rin sa kanyang\u2002bahay\u2002ang\u2002isang hand grenade.", "Bukod\u2002sa\u2002baril\u2002at granada, nasamsam din sa pagsisiyasat ang ilang drug paraphernalia kung saan inamin ng suspek na gumagamit siya ng droga\u2002at\u2002paminsan-minsa\u2019y nagbebenta rin umano ito ng droga.", "Sasampahan ng kambal na kasong paglabag sa Republic Act 10591 (illegal possesion of firearms) at Republic Act 9165 (Illegal Drugs), ang nadakip na suspek at pansamantalang mananatili sa custodial facility ng Cavite CIDG sa Imus City, Cavite."], "category": "National", "title": ["Droga, baril, granada nasamsam sa sekyu"]},
{"content": ["Kinupmirma ng AFP Western Mindanao Command ang pagkasawi ng dalawa nilang sundalo na kinabibilangan ng isang opisyal matapos tambangan ng mga armadong kalalakihan kahapon ng umaga sa Dinas, Zamboanga Del Sur.", "Sa report na ipinarating sa Camp Aguinaldo, isang army lieutenant ang napatay habang tatlo pang kasamahan nito ang sugatan nang ambusin ng grupo ng kalalakihan bandang alas-8:28 ng umaga.", "Kinilala ni 1st Infantry Division public affairs \u00adoffice chief, Lt. Col. Benedicto Manquiquis ang isa sa nasawi mula sa 53rd Infantry Battalion na si 2nd Lt. Cartagena. Sugatan naman sina Cpl. Dogondon, Pfc. Labiaga at CAFGU Active Auxiliary Binolan.", "Napag-alaman na nasa lugar ang mga sundalo \u00adpara sa \u201cBayanihan\u201d duty, sakay ng KM-450 \u00adtransport \u00adpatungong Barangay Guinicolalay nang atakihin ng mga armado."], "category": "National", "title": ["Opisyal ng Army, patay sa ambus"]},
{"content": ["Iniwan\u2002ng\u2002asawa at\u2002nauwi\u2002sa\u2002matinding depresyon\u2002kaya\u2019t\u2002nag-amok\u2002at\u2002naghamon\u2002ng away ang isang 42-anyos na lalake, sa insidenteng naganap kamakalawa ng gabi sa bayan ng Silang, Cavite kung saan nasawi ang biktima.", "Sa\u2002paunang\u2002imbestigasyon ng Silang Municipal Police Station, pasado alas-siyete ng gabi nang mag-amok ang suspek na si Ronald Aguirre y Hilotin ng Brgy. San Miguel sa\u2002nabanggit\u2002na\u2002bayan, armado ito ng kutsilyo at naghahamon ng away.", "Nang rumesponde ang pulisya ay napayapa ito at umuwi ng bahay, ngunit makalipas ang wala pang isang oras ay nag-aamok na naman ang suspek\u2002at inatake maging ang mga rumesponding pulis kaya napilitan itong barilin na ikinasawi nito.", "Napag alaman din sa mga kaanak ng suspek na naburyong\u2002ito\u2002matapos iwan ng asawa at iwan rin sa kanya ang tatlo nilang anak."], "category": "National", "title": ["Lalaki nag-amok, patay sa parak"]},
{"content": ["Nagpakamatay\u2002sa pamamagitan ng pagsaksak sa sarili ng itak ang isang\u2002ginang\u2002matapos na hindi na umano nito makayanan ang pagsapi sa kanya ng itim na duwende\u2002kamakalawa\u2002ng hapon\u2002sa bayan ng Casiguran, Sorsogon.", "Idineklarang\u2002dead-on-arrival\u2002sa\u2002pinagdalhang Sorsogon Provincial Hospital dahil sa malalim na saksak ng itak sa tiyan ang biktimang nakilalang si Verginia Binas Grizo, 34, residente ng Barangay San Pascual ng nasa\u00adbing bayan.", "Base\u2002sa\u2002salaysay\u2002ni Charlkie Grizo, 41, asawa ng biktima, dakong alas- 4:45 ng hapon nang dumating siya ng kanilang bahay kasama ang kanyang tatay na si Jimmy, 71,\u2002mula\u2002sa\u2002bukid\u2002ng pagpunta niya ng banyo ay\u2002tumambad\u2002sa\u2002kanya ang duguang biktima na agaw buhay at nakabaon pa ang itak sa tiyan nito.", "Agad na tumawag ng traysikel ang mag-amang Grizo\u2002upang\u2002isugod\u2002sa ospital ang biktima suba\u00adlit habang nasa daan ay sinabihan umano siya ng kanyang\u2002asawa\u2002na\u2002huwag na siyang dalhin sa pagamutan at iuwi na lang umano siya sa bahay dahil sinapian umano siya ng duwendeng itim.", "\u201cDai niyo na ako pagparahiwagon ta sinapian ako ki dwende na itim. Maoli na ako sa Bicol\u201d, ito\u2002ang\u2002huling\u2002pahayag ng biktima.", "Napagalaman\u2002pa\u2002na maayos naman ang pagsasama\u2002ng\u2002mag-asawa at wala naman umanong nangyaring\u2002away\u2002bago ang insidente at bago umano ang ginawang pagpapakamatay ay nakita pa umano ng kanilang anak na batang lalaki na hinahasa pa ng biktima ang ginamit nitong itak."], "category": "National", "title": ["Sinapian ng duwendeng itim, nagpakamatay"]},
{"content": ["Patay ang isang lalaki makaraang ito ay malunod sa isang water tank sa Barangay Ipilan, Tayabas City, Quezon kaamakalawa ng hapon.", "Kinilala\u2002ng\u2002Tayabas Police ang biktima na si Godofredo Magsadya Jr., 34-anyos.", "Batay\u2002sa\u2002imbestigasyon ng pulisya, nagtse-check ng water connection\u2002ang\u2002biktima\u2002at sumuot sa water tank.", "Subalit\u2002sa\u2002\u2018di\u2002malamang dahilan ay hindi na ito nakalabas ng tangke at nadiskubre na lamang ang katawan nito na nakalutang doon.", "Wala namang nakikitang foul play ang mga imbestigador\u2002sa\u2002pangyayari."], "category": "National", "title": ["Nalunod sa water tank"]},
{"content": ["Matinding bagok sa ulo ang ikinasawi ng isang Grade 4 pupil \u00admatapos mabagsakan ng slide sa playground\u2002sa\u2002\u00adpublic \u00adplaza\u2002ng\u2002Himamaylan City, Negros Occidental.", "Kinilala ni Himamaylan City deputy chief of police, Insp. Reymundo Franco, ang biktimang si Krisshia Mae Lipania, 10, estudyante sa Himamaylan City Central School.", "Bago ang insidente, nagkaayaan ang biktima at mga kaibigan nito na maglaro\u2002sa\u2002playground kung saan naglaro sila sa swing na nakakabit sa slide na maliban sa luma na\u2019y hindi pa matibay ang pundasyon nito.", "Nang sabay-sabay na naglaro ang mga bata at hindi kinaya ng swing at slide ay natumba at \u00addirektang tumama sa ulo ng biktima ang bakal.", "Napuruhan ang biktima kaya ito ay namatay."], "category": "National", "title": ["Grade 4 nabagok, tigok"]},
{"content": ["Kinumpirma\u2002ng\u2002US Embassy\u2002sa\u2002Manila\u2002na dumating\u2002sa\u2002bansa\u2002ang isang US guided-missile destroyer\u2002para\u2002magpahi\u00adnga\u2002at\u2002kumuha\u2002ng\u2002supply\u2002upang magamit sa muling paglalayag nito sa karagatan.", "Sa inilabas na kalatas ng US Embassy, Nobyembre 18 nang dumating sa bansa ang USS McCampbell (DDG 85) na pinamumunuan ni Cmdr. Ed Angelinas\u2002at\u2002mga\u2002crew na\u2002aabot\u2002sa\u2002300\u2002sailors kabilang ang 20 Filipino-Americans.", "Bahagi rin umano ng port visit ang pagpapatibay sa ugnayan ng komunidad at military ng Pilipinas at ng Estados Unidos.", "Sinasabing\u2002sumaila\u00adlim\u2002sa\u2002training\u2002exerci\u00adses ang USS McCampbell\u2002kasama\u2002ang\u2002Royal Brunei Navy sa Cooperation Afloat Readiness and Training (CARAT) 2016."], "category": "National", "title": ["US guided- missile dumating sa Manila"]},
{"content": ["Labing tatlong tama ng punglo ang naging daan ng kamatayan ng isang dating konsehal ng Naujan, Oriental\u00ad Mindoro matapos tambangan ng riding-in-tandem noong Sabado ng hapon.", "Sa report na ipinarating kahapon sa Camp Crame ni MIMAROPA Police Public Information Officer,\u00a0 Supt. Imelda Tolentino, minamaneho ni Wilson Adra Viray ang kanyang sasakyan habang pauwi nang biglang ata\u00adkihin ng mga suspek sa Sitio 5, Barangay Sampaguita noong Sabado ng hapon.", "Dead on the spot ang biktima dahil sa 13 tama ng punglo sa iba\u2019t ibang bahagi ng katawan habang sinuwerte namang hindi nasaktan ang kanyang kasamang pasahero na si Ellie Capacao Gomer, isang magsasaka sa Barangay Paitan."], "category": "National", "title": ["Konsehal patay sa tandem"]},
{"content": ["Niyanig ng magnitude 6.4 na lindol ang bansang Argentina na naramdaman hanggang sa karatig na bansang Chile.", "Ayon sa US Geological Survey, naitala ang sentro ng lindol sa layong 24 kilometro timog-kanluran ng bayan ng San Juan na malapit sa capital city ng karatig na Chile.", "Bagama\u2019t malakas ang pagyanig, hindi naman inasahang makapagdudulot ito ng matinding pinsala dahil ang lalim ng lindol ay 115.71 kilometro.", "Naramdaman ang pagyanig hanggang sa Santiago, Chile."], "category": "National", "title": ["Argentina nilindol"]},
{"content": ["Nasa\u2002labing\u2002isang katao ang sugatan nang magkarambola ang anim\u00ad na sasakyan matapos na mawalan ng preno ang isang pampasaherong bus sa Lungsod ng Quezon\u00ad kahapon\u2002ng\u2002madaling-araw.", "Ganap\u2002na\u2002alas-dos ng madaling-araw nang maganap\u2002ang\u2002insidente sa kahabaan ng Tandang Sora at Commonwealth \u00adAvenue\u2002ng\u2002nasabing \u00adlungsod. Kabilang sa mga sasak\u00adyang nagkarambola\u00ad ay\u2002ang\u2002pampasaherong bus na Mayamy Trans na may plakang UVP 853, isang UV Express at \u00adapat na motorsiklo.", "Ayon\u2002sa\u2002driver\u2002ng bus na hiniling na huwag nang pangalanan, habang minamaneho ang nabanggit na bus ay bigla umano itong nawalan ng preno at\u00a0 huli na nang ma\u00adlaman niyang tumagas na pala ang kanyang break fluid hanggang sa tuluyan nang sinalpok ang mga sasak\u00adyang nasa unahan na noon ay nakahinto dahil sa stop light.", "Hindi naman napigilan\u00ad ng mga driver ng mga \u00adsasakyang\u2002sinalpok\u2002ng bus ang kanilang galit at pinagtulungan pagsusuntukin hanggang makuyog\u00ad ng mga ito ang driver\u00ad ng bus na nakasama\u00ad na rin sa mga nilapatan ng \u00adlunas\u2002kasama\u2002ang\u2002iba pang suga\u00adtan sa insidente\u00ad sa East Avenue Medical Center."], "category": "National", "title": ["11 nadale sa karambola ng 6 sasakyan"]},
{"content": ["Kalaboso\u2002ang\u2002isang lalaki matapos gahasain\u00ad ang kalilibing pa lamang na\u2002bangkay\u2002sa\u2002Mati, Davao Oriental.", "Napag-alaman\u2002na Nobyembre\u200214\u2002nang ilibing ang bangkay ng isang 22-anyos na babae sa sementeryo sa Barangay Taguibo, Mati City, Davao Oriental. Namatay\u00ad ang\u2002biktima\u00ad\u2002noong Nobyembre\u20025\u2002dahil\u00ad\u2002sa sakit na \u00adleukemia.", "Laking gulat ng kamag-anak ng 22-anyos na bangkay nang makitang nakabukas ang nitso nito kaya agad nila itong ipinasiyasat.", "Dito\u2002nalaman\u2002na \u00adtinungkab ng isang alyas \u2018Bibo\u2019 ang nitso at ginahasa ang bangkay. Nagkalat din sa labas ng nitso ang mga damit at nang suriin ay walang saplot ang bangkay.", "Natuklasan na \u00adlamang na ang suspek ang responsable\u2002sa\u2002krimen\u2002nang humingi\u2002ito\u2002ng\u2002\u00adsabon \u00adpara maligo dahil sa \u00adamoy \u00adformalin daw ito.", "Ayon\u2002kay\u2002Barangay Chairman Rico Mabawad, may diperensya sa pag-iisip ang suspek kaya nagawa nito ang krimen.", "Agad dinakip ng Mati Police ang suspek pero\u00ad pinalaya rin dahil hindi\u00ad nagsampa\u2002ng\u2002reklamo ang pamilya ng nasawi."], "category": "National", "title": ["BANGKAY HINUKAY PARA REYPIN"]},
{"content": ["Pormal\u2002nang\u2002isinara ni Pope Francis ang Holy Door ng St. Peter\u2019s Basi\u00adlica sa Vatican City bilang hudyat ng pagtatapos ng Holy Year of Mercy.", "Sa ulat, idineklara ng Santo\u2002Papa\u2002ang\u2002Banal na Pintuan para bigyang diin\u2002ang\u2002pangangaila\u00adngan ng pagkakasundo at pagpapatawad sa buong mundo.", "Sa kabila ng pagsasara ng Holy Door, hinimok naman ni Pope Francis ang mga tao na manatiling bukas sa pakikipag-ayos at pagpapatawad sa mga nakahidwaan.", "Sa\u2002kaniyang homily,\u2002umapela\u2002ang\u2002Santo\u2002Papa sa mga tao na alamin ang paraan kung paano malalampasan ang kasamaan at hindi pagkakaunawaan,\u2002upang\u2002mabuksan ang lahat ng daan patungo sa pag-asa.", "Kamakailan ay ipinahayag ng Santo Papa ang kanyang kalungkutan sa pamamayagpag ng karahasan sa mundo dulot ng hidwaan sa paniniwala at lahi."], "category": "National", "title": ["Holy Door ng Vatican, isinara na!"]},
{"content": ["Patay ang isang mataas\u00ad na opisyal ng Bureau\u00ad of Internal Revenue (BIR) matapos\u2002tambangan\u2002at walang habas na pagbabarilin\u2002ng\u2002dalawang\u00ad hindi pa nakikilalang mga salarin na magkaangkas sa isang motorsiklo sa \u00adLungsod ng Quezon kahapon ng madaling-araw.", "Kinilala ng kanyang mga kasamahan na nagtungo mismo sa crime scene sa southbound lane ng C-5 Road, Kalayaan\u00ad ang biktimang si Jonas\u00ad Amora, residente ng Lungsod ng Makati at regional director ng BIR-\u00adRegion VIII-Eastern Samar. Suga\u00adtan naman ang driver na kasama ni Amora na si Angelito Pineda na mabilis naisugod sa pinakamalapit na pagamutan.", "Sa pagsisiyasat ng Scene of the Crime Opera\u00adtives (SOCO) ay narekober sa mga gamit na nasa loob ng sasakyan ni Amora ang tatlong bungkos ng pera na tig-P100,000.00 ang laman bawat isa. Hindi bababa sa sampung tama ng bala sa right side ng passenger seat ang nakita sa sasakyan na isang pu\u00adting Toyota Innova.", "Sa pahayag naman ng mga residente sa lugar ay ganap umanong alas-5:30 ng madaling-araw nang makarinig umano sila ng sunud-sunod na putok ng baril at nang usisain ay doon na nila nakita si Pineda na humihingi ng tulong na sakay pa rin noon sa driver seat ng sasakyan kasama ang nasawing si Amora na nasa harapan din.", "Ganap na alas-7:30 ng umaga ay nakahambalang\u00ad pa rin sa nasabing bahagi\u00ad ng kalsada ang sasakyan ni Amora na naging dahilan ng pagbigat ng daloy ng trapiko sa lugar, sa ngayon\u00ad ay patuloy pa rin ang pagsasagawa ng imbestiga\u00adsyon ng mga awtoridad."], "category": "National", "title": ["TOP BIR OFF\u2019L, INAMBUS"]},
{"content": ["Napipintong ideklara ni Pangulong Rodrigo Duterte ang lagoon sa Panatag Shoal bilang isang marine sanctua\u00adry area.", "Ayon kay National Security Advi\u00adser Hermogenes Esperon, Jr. lalagdaan ni Presidente Duterte ang isang executive order nang sa gayon ay maideklara bilang \u2018no-fishing zone\u2019 para sa mga mangingisdang Pinoy at Intsik ang lagoon sa Panatag Shoal na kilala rin bilang Scarborough Shoal.", "Nabatid na ang \u2018unilateral declaration\u2019 ay naiparating na kay Chinese President Xi Jinping sa idinaos na bila\u00adteral meeting ng dalawang lider sa sidelines ng Asia Pacific Economic Coo\u00adperation (APEC) Leaders\u2019 Meeting.", "Umaasa naman si Presidential Communications\u2002Office\u2002(PCO)\u2002Secretary Martin Andanar na gagawa ng aksyong pabor si President Xi patungkol sa usapin.", "\u201cAno to? Pinatikim lang ang mga mangingisda natin?\u201d", "Tanong ito ni Akbayan party-list Rep. Tom Villarin sa plano umano ni Pangulong Rodrigo Duterte na gawing marine sanctuary ang Panatag Shoal o mas kilala sa Scarborough shoal.", "Sinabi ng mambabatas na kapag natuloy ang planong ito ng Pangulo ay\u2002mangangahulugang\u2002hindi\u2002na\u2002puwedeng mangisda ang mga Filipino sa Scarborough shoal.", "Ang\u2002labis\u2002na\u2002ikinatatakot\u2002ng mamba\u00adbatas\u2002ang\u2002makikinabang\u2002dito ang China dahil hindi sila sasakupin ng EO kapag nagkataon at isusuko na ang nasabing teritoryo sa nasabing bansa."], "category": "National", "title": ["Panatag Shoal gagawing marine sanctuary"]},
{"content": ["Idadaan sa Facebook poll ang pulso ng mga taga-Quezon City hinggil sa planong pagtataas ng real property tax o amil\u00adyar sa lupa.", "Ayon kay Quezon City 3rd District Councilor\u2002Allan\u2002Benedict Reyes, chairperson ng Committee on Ways and Means ng City \u00adCouncil, nagkakaroon ngayon ng kalituhan sa mga residente hinggil sa halaga ng itataas na tax sa amil\u00adyar at ang fair market value ng mga real properties.", "Dahil dito naglunsad ng Facebook campaign ang city government para kunin ang totoong pulso ng mga residente at ito ang pagbabasehan ng pagtataas ng singil sa tax.", "Sa mga residenteng gustong\u2002magbigay\u2002ng opinyon hinggil sa tax hike, maaaring magbigay ng suhestiyon o komento sa https://www.facebook.com\u2002/QC\u00adPropertyValues/.", "\u201cGusto naming ma\u00adrinig ang saloobin ng mga tao para hindi magkaroon ng kalituhan. Sinisiguro po naming na pakikinggan at makaka\u00adrating sa Konseho ang inyong mga opinyon,\u201d ani Reyes."], "category": "National", "title": ["Tax hike idadaan sa Facebook consultation"]},
{"content": ["Lubhang\u2002nababahala ang mga supporters ni Vice President Leni Robredo sa plano umanong bilangin ang balota sa pinoprotestang vice presi\u00addential election results nang walang \u00adkautusan mula\u2002sa\u2002Presidential Electoral Tribunal (PET).", "Ginawa\u2002ni\u2002Georgina Hernandez, spokesperson ng Office of the Vice President (OVP), matapos kumalat ang text message nitong weekend na nagkaroon na umano ng recounting ng mga balota patungkol sa inihaing protesta ni VP candidate Ferdinand \u2018Bongbong\u2019 Marcos Jr.", "\u201cJust got this\u2026 \u2018Re: VP Protest case. Recount of ballots from 4-5 pro\u00advinces will start end of November and will be finished by December, deliberations after. You can bet early next year, we have a new VP. From a trusted source,\u201d anang kumalat na text message na ayon kay Hernandez.", "\u201cThe objective is to steal the vice presidency from VP Leni. This fear and grave concern are exacerbated by the way the Marcoses sneaked the burial of the dictator from the Filipino public,\u201d ani Hernan\u00addez."], "category": "National", "title": ["Agaw-trono kay VP Leni, next agenda ni Marcos?"]},
{"content": ["May inaasahan pang paggalaw sa presyo ng pro\u00adduktong petrolyo nga\u00adyong linggo.", "Ito na ang pangatlong price adjustment sa buwan ng Nobyembre sakaling matuloy ang anunsyo ng mga oil companies ngayong Lunes.", "Ayon sa ilang insider sa industriya, 5\u00a2-10\u00a2 ang mababawas sa kada litro ng diesel.", "Samantalang posibleng tumaas naman ng hanggang 5\u00a2 ang kada litro ng gasolina at walang inaasahang paggalaw sa presyo ng kerosene."], "category": "National", "title": ["Dagdag-bawas sa petrolyo"]},
{"content": ["Dalawa pang babaeng tulak na kabilang sa drug watchlist ang nadakip ng awtoridad makaraang magsagawa ng operasyon laban sa droga ang awtoridad sa magkahiwalay na lugar sa bayan ng Dona Remedios Trinidad (DRT) at Baliwag, Bulacan kamakalawa.", "Kinilala ng pulisya ang mga naarestong sina Sarah Padilla y Sapico ng Sitio Buasao, Barangay Sapang Bulak, DRT at Liezel Rustia alyas Liz, ng Sitio Dike, Barangay Poblacion, Baliwag na kapwa nakadetine ngayon at nahaharap sa kasong kriminal makaraang makumpiskahan ng pitong pakete ng shabu at drug paraphernalias.", "Dakong alas-5:45 ng madaling-araw nang sala\u00adkayin ng Baliwag police sa bisa ng search warrant ang tinitirhan ng lady pusher na si Rustia na siyang tinaguriang shabu queen sa Sitio Dike, Barangay Poblacion, Baliwag kung saan hindi na ito nakapalag makaraang makumpiskahan ng anim na pakete ng shabu at drug paraphernalias.", "Pasado ala-una ng hapon nang ipasailalim naman sa buy-bust operation ng DRT police ang kanilang target na tulak na si Padilla sa Sitio Buasao, Barangay Sapang Bulak, DRT at hindi na pumalag ang suspek matapos tanggapin ang marked money at makuhanan ng isang pakete ng shabu.", "Lumilitaw na pawang kababaihan pa rin ang siya ngayong nagtutulak ng droga sa probinsya matapos ang tuluy-tuloy na operasyon ng Bulacan PNP laban sa droga kung saan araw-araw ay mayroong napapaslang na tulak sa mga buy-bust operation ng pulisya laban sa mga kalalakihang drug pusher."], "category": "National", "title": ["2 lady pusher nabitag"]},
{"content": ["Patay ang mag-ama matapos sumabog ang isang bomba habang natutulog sa loob ng kanilang bahay sa Camarines Norte.", "Halos magkagutay-gutay ang katawan ng amang si Alfonso Asis, 41 at apat na taong gulang na anak nang matagpuan sa loob ng kanilang bahay sa Barangay Singi, Vinzons, Camarines Norte.", "Ayon kay Ronabelle Talla, 26, asawa ni Alfonso, bago ang pagsabog, nag-away silang mag-asawa kaya umalis siya. Sinabi pa nito na nagbanta ang biktima na magpapakamatay ito kapag hindi bumalik sa bahay.", "Dahil dito, sinisiyasat ng pulisya kung sinadya ang naganap na pagsabog at idinamay ang anak.", "Base sa inisyal na imbestigasyon ng pulisya, lumalabas na dinamita umano ang ginamit ng padre de pamilya sa pagpapasabog sa sarili at sa anak nito subalit patuloy pa rin nilang inaalam kung saan ito nakuha ng biktima."], "category": "National", "title": ["Mag-ama sumambulat sa bomba"]},
{"content": ["Pawang mga opisyal ng gobyerno, mga pulis at iba pang kilalang perso\u00adnalidad ang isinangkot ng inaakusahang Eastern Visayas druglord na si Kerwin Espinosa sa kanyang sinumpaang affidavit.", "Ito ang \u00adkinumpirma ni Atty. Lani Villarino, abogado ni Espinosa, kaugnay ng natapos na affidavit ng kanyang kliyente hinggil sa bersyon nito ng kanyang operasyon ng illegal drug trade hanggang sa lumabas ito ng bansa.", "Ang affidavit ni Espinosa ay nakatakdang isumite sa Department of Justice (DOJ) na nagla\u00adlaman ng maraming pa\u00adngalan pero sinabing hindi ito ilalabas sa media dahil ayaw nitong matulad sa sinapit ng amang si Albuera Mayor Rolando Espinosa Sr.", "Ayon pa kay Villarino,\u2002bineberipika\u2002rin ni Kerwin ang mga nakasaad sa affidavit na isinumite ng ama nitong alkalde at sinabing dokumentado ang proseso para maipakitang hindi puwersahan ang mga ibi\u00adnigay na impormasyon ng batang Espinosa.", "Ayon naman kay Sen. Manny Pacquiao, \u201cMarami, marami at talagang nakakagulat,\u201d nang kapa\u00adnayamin sa radyo ukol sa napag-usapan nila ni Kerwin noong Biyernes, ilang oras\u2002matapos\u2002lumapag mula sa Abu Dhabi, UAE.", "Samantala, may 14 na testigo na umanong hawak si Albuera Police chief, Chief Insp. Jovie Espemido na tutukod sa testimonya ng napaslang na alkalde ng Albuera (Rolando Espinosa Sr.). Kabilang umano rito ay ang accountant ng tinaguriang druglord na si Kerwin, anak ng alkalde."], "category": "National", "title": ["Big names sa Kerwin list"]},
{"content": ["Unti-unti na namang nagpapakita ng aktibidad ang Bulkang Bulusan matapos ang ilang araw na pananahimik, ayon sa seismic monitoring ng Philippine Institute of Volcanology and Seismolo\u00adgy (PHIVOLCS).", "Sampung volcanic earthquake ang naitala sa buong magdamag kahapon habang 89 na pag\u00adlindol ang naitala noong magdamag ng Sabado.", "Ayon sa PHIVOLCS, ang maraming beses na pagpapakita ng aktibidad ng bulkan ay senyales na mag-aalboroto ito anumang oras.", "\u201cThe increased seismic\u2002activity\u2002may\u2002be precursory to minor steam-driven or phreatic eruptions that may occur at the currently active west-northwest, northwest, southeast, southwest or summit vents, based on past behavior of the volcano,\u201d ayon sa babala ng PHIVOLCS.", "Halos hindi makita kung makapal ang ibinubuga nitong Sulfur dioxide dahil sa kapal ng rain clouds sa summit ng bulkan.", "Nakataas pa rin ang alert level 1 sa bulkan at mahigpit na ipinagbaba\u00adwal ang paglapit sa 4-kilometer radius Permanent Danger Zone (PDZ) ng bulkan dahil sa anumang oras na pagbuga nito ng abo."], "category": "National", "title": ["Mt. Bulusan iritable na naman"]},
{"content": ["Hinirang na \u00ad\u2018Selfie Capital of the World\u2019 ang lungsod ng Makati batay sa report ng TIME \u00admagazine.", "Ayon sa ulat, patok na patok ang self-shot photo\u00adgraphs sa mga kabataang social media \u00adusers na aabot ng kalaha\u00adting milyong residente ng Makati City na nakagawa ng mas maraming selfies kumpara sa mga residente ng ibang mga syudad.", "Sa naitalang rekord ng TIME magazine, may\u00adroong 258 \u00adselfie-takers sa kada 1000 tao sa Makati City kung kaya malinaw na \u2018selfiest city\u2019 ito sa buong mundo.", "Pasok din sa Top 10 selfiest city ang Cebu City na nasa ika-siyam na pwesto."], "category": "National", "title": ["Makati City, selfie capital ng buong mundo"]},
{"content": ["Hindi imposible na makapagtapos ng pagdo\u00addoktor ang mga mahihirap ngunit karapat-dapat na mga mag-aaral sa \u00adbansa.", "Ito ay sa sandaling ang panukala para sa medical scholarships sa state colleges and universities (SUCs) ng mga kuwalipikadong medical students.", "Inihain ni Senate majority\u2002leader\u2002\u00adVicente \u2018Tito\u2019 Sotto III ang \u00adSenate Bill No. 1232 upang masolusyunan ang kakulangan ng doktor sa bansa, lalo na sa mala\u00adlayong lugar.", "Ang inilatag na kon\u00addisyon sa panukala ni \u00adSotto, kailangang munang\u2002magtrabaho\u2002ng limang taon sa bansa ang scholar na doktor, dala\u00adwang taon dito ay sa gob\u00adyerno, bago siya payagan na magtrabaho sa abroad.", "\u201cThis would hope\u00adfully put a sense of \u00adbalance in the distribution of doctors particularly in the government sector, which takes care of nearly 70% of the health care demand of the population,\u201d ani Sotto."], "category": "National", "title": ["Gusto mo bang malibre sa pagdodoktor?"]},
{"content": ["Armado ng improvised homemade shotgun, hindi nagpahuli ng buhay ang dalawang drug personality sa bayan ng Rosario, Cavite makaraang manlaban sa mga operatiba sa ikinasang buy-bust operation laban sa kanila.", "Sa panayam ng Abante kay C/Insp. Mark Joseph Laygo, hepe ng Rosario Municipal Police Station, nabatid na ikinasa ang drug bust dakong alas-tres ng madaling-araw kahapon sa Barangay Wawa 2, laban kina Ronelio Valera y Nueva at Ryan Sunga y Cuesta.", "Nakaramdam umano ang mga suspek na parak ang kanilang katransaksyon kaya\u2019t pinutukan ang mga ito gamit ang sumpak. Sa kasamaang palad ay sablay ang mga suspek kaya\u2019t sila ang tumimbuwang sa ganting putok ng mga operatiba.", "Narekober mula sa mga suspek ang marked money, ilang pirasong plastic sachet ng shabu at tig-isang sumpak at dalawang bala ng 12 gauge shotgun."], "category": "National", "title": ["Cavite drug bust"]},
{"content": ["Isinumbong ni Pangu\u00adlong Rodrigo Duterte kay Russian President Vladimir Putin ang mga kabu\u00adlastugan ng isang \u00adwestern superpower.", "Sa pakikipagpulong ni Pangulong Duterte sa itinuturing niyang \u2018idol\u2019 na si President Putin sa Peru kung saan ginaganap ang APEC Leader\u2019s Summit, tila isang bata na nagsumbong si Pa\u00adngulong Duterte hinggil sa pagiging ipokrito, \u00adbully at promotor ng giyera ng nasabing western superpower.", "Hindi nagbanggit ng pangalan ng bansa ang Pangulo pero ito raw ang bansang nagpasimuno ng giyera sa Korean peninsula, Iraq at Afghanistan.", "Na-bully rin umano ang Pilipinas ng bansang ito, ani Duterte, nang pahirapan ang ekonomiya ng bansa matapos hugutin ang mga sundalong ipinadala sa Gitnang Silangan.", "Ang nasabing pulong ay tumagal ng 45 minuto kung saan pormal na inaanyayahan ng Russian President si Pangulong Duterte na bumisita sa Russia habang ang huli ay nag-imbita rin na bumisita si Putin sa Pilipinas.", "Samantala, hindi naman dumalo sa gala dinner para sa APEC leaders ang Pangulo dahilan upang hindi sila magkita ni US President Barack Obama."], "category": "National", "title": ["PDU30 nagsumbong kay Putin"]},
{"content": ["Pinaghahanap ngayon\u00ad ng\u2002pulisya\u2002ang\u2002isang kasambahay\u2002matapos\u00ad \u00adlumayas tangay ang mga gamit\u00a0 at\u00a0 alahas\u00ad\u00a0 ng kanyang\u2002amo\u2002na\u2002nagkaka\u00adhala\u00adgang P.2 milyon sa \u00adCagayan de Oro City.", "Naglunsad na ng massive manhunt ang pulisya ng Cagayan de Oro City para sa ikadarakip ng suspek na si Geraldson Ompoc alyas \u2018Jing-jing\u2019, ng Don Carlos, Bukidnon.", "Nabatid na nasa trabaho ang biktimang si Kimberly Mertalla, 30, dalaga, at tanging naiwan sa kanyang bahay sa Adela, Barangay Camaman-an, Cagayan de Oro City ang kanyang batang pamangkin.", "Nasaksihan pa ng pamangkin nito ang pag-alis ni Ompoc na inakalang may bibilhin lang at babalik din.", "Pagdating ng biktima, dinatnan nitong sira ang kabinet nito na naglalaman ng\u2002P145,000\u2002cash,\u2002mga \u00adalahas na aabot sa P25,000 at shades na mabibili sa halagang P17,000.", "Nangako naman ang pulisya\u2002sa\u2002biktima\u2002na \u00adhindi sila titigil hanggang\u00ad maaresto\u2002ang\u2002suspek."], "category": "National", "title": ["P200K tinangay ng kasambahay"]},
{"content": ["Isang malaking lamat sa suportang tinatamasa ngayon ni Pangulong \u00adRodrigo Duterte mula sa sambaya\u00adnan at maging sa mismong gabinete ang pagpapahintulot nito na malibing sa Libingan ng mga Bayani (LNMB) si yumaong strongman Ferdinand \u00adMarcos Sr. at walang dudang umu\u00aduga na ngayon\u00a0 ang dating matatag na suporta.", "Isa sa tinukoy ni Sen. Richard Gordon ay ang mga maka-kaliwang miyembro nga\u00adyon ng gabinete ng Pa\u00adngulo na tiyak umanong may kimkim na sama ng loob kundiman ngit\u00adngit sa pagkakalibing ng kinamumuhian\u2002nilang diktador sa LNMB.", "\u201cMakakaalog ba ito? Makakaalog! \u2018Yung ga\u00adbinete maaalog sila sa kaliwa,\u201d tahasang komento ng senador.", "Nagbabala pa si Gordon na kahit nailibing na si Marcos sa LNMB, patuloy pa rin ang kilos-protesta para mapaalis sa libingan ang dating Pa\u00adngulo at posibleng luma\u00adwak pa ito sa mga dara\u00adting na araw dahil sa mga sumasakay.", "\u201cMalakas\u2002\u2018yung \u00adingay ng \u00adnagpapaalis, siyempre\u2002maraming \u00adsasakay\u2002diyan,\u201d\u2002ani Gordon.", "Aniya, maging ang apo niyang nag-aaral sa kolehiyo ay sumakay na rin sa mga kilos protesta pero hindi niya ito pinagbawalan.", "Nagbabala pa si Gordon na maaaring mauwi sa anti-Duterte rally ang anti-Marcos rally kung magkakaroon ng mala\u00adking pagkakamali si Pangulong Duterte.", "\u201cEventually\u2002kung magkamali ng \u00admalaki iyan eh puwedeng ga\u00admitin sa kanya \u2018yan,\u201d babala ni Gordon.", "\u201cKaya dapat mag-\u00adingat ang Duterte admi\u00adnistration sa mga katiwalian and so far wala naman akong nakikitang katiwa\u00adlian puwera lang \u2018yung mga risky na mga salita na parang\u2026sa war on drugs at saka sa fo\u00adreign policy dapat medyo ingat tayo doon,\u201d dagdag pa niya.", "Kaugnay nito, pag-uusapan na umano ng progresibong grupo sa Mababang\u2002Kapulungan ng Kongreso kung tulu\u00adyang nang makikipaghiwalay ng alyansa sa administrasyon ni Pangulong Duterte.", "Ayon kay Gabriela partylist Rep. Emmi de \u00adJesus, magpupupulong ang Ma\u00adkabayan bloc sa Kamara ngayong umaga para pag-usapan ang kanilang susunod na hakbang.", "\u201cMagmi-meeting kami bukas ng umaga (ngayon) kung may desisyon na i-aannounce namin, Baka bukas may desisyon na kami,\u201d paha\u00adyag ni De Jesus kahapon nang tanu\u00adngin kung totoong kakalas na ang mga ito kasunod ng \u00adpaglibing kay da\u00adting Pa\u00adngulong Marcos sa LNMB na noon pa mang panahon ng eleksyon ay suportado na ni Duterte.", "Kasama ni De \u00adJesus sa Makabayan bloc sa Kamara ang kanyang kapartidong si Rep. \u00adArlene Brosas, Bayan Muna partylist Rep. \u00adCarlos Zarate, ACT Teacher party\u00adlist Reps. Antonio Tinio at France \u00adCastro, Anakpawis partylist Rep. \u00adAriel Casilao at Kabataan partylist Rep. Sarah Elago.", "May dalawa ring miyembro ng gabinete ang nagmula sa Maka\u00adbayan bloc. Ito ay sina Agrarian Sec. \u00adRafael Mariano at National Anti-Poverty Commission (NAPC) Chairperson Liza Masa.", "Marami sa militanteng grupo ay biktima ng Martial Law ng rehimeng Marcos tulad nina De Jesus, dating \u00adBayan Muna partylist Reps. Satur Ocampo at Neri Colmenares at iba pa.", "Ayon naman kay Ifu\u00adgao Rep. Teddy Baguilat, maling-mali si Pangulong Duterte sa paniwalang isyu lamang ng \u2018dilaw\u2019 o ng mga Aquino ang hero\u2019s burial ni Marcos.", "\u201cThe thing is Mr. President, more than half I know who are against the burial of Marcos are not yellow supporters,\u201d ani Baguilat na miyembro ng dilawang partidong Liberal Party (LP).", "Giit ng kongresista, \u201cThis is a national upheaval,\u201d sabay pagbubunyag na sa kanila sa Ifugao na kabilang sa Ilocano nation ay \u201cgalit\u201d umano sa paglibing kay Marcos sa LNMB na tila \u2018panakaw\u2019 na ginawa noong Biyernes."], "category": "National", "title": ["SUPORTA UMUUGA NA!"]},
{"content": ["Balak ng Social Security System (SSS) na sumugal sa mga infrastructure projects para maibigay ang hiling na P2,000 pension hike sa mga miyembro nito.", "Ayon kay Social Security Commission (SSC) Chairman Amado Valdez, hindi pwedeng puro paluwal ang SSS para sa mga miyembro kaya\u2019t pinag-aaralan na nila ang pag-invest sa mga proyektong papasukin ng gobyerno lalo na ang mga nakahanay sa pagawain sa kalsada, tulay, gusali at iba pang imprastraktura.", "Paliwanag ni Valdez, pwedeng mag-invest ng hanggang 30% mula sa kanilang investment reserve fund sa lahat ng local infrastructure projects kaya\u2019t sasamantalahin nila ang isinusulong na \u2018economic revolution\u2019 sa ilalim ng Duterte administration.", "\u201cBeyond our primary aim of enhancing SSS revenues so that the fund can provide higher bene\u00adfits, investing in infrastructure also has a multiplier effect which can boost national economic growth. Having better roads in terms of quality and reach helps promote local tourism and commerce,\u201d ani Valdez.", "Sinabi ng pinuno ng SSS na kailangang doblehin ang pagsusumigasig ngayon ng SSS dahil target nilang maibigay sa Enero 2017 ang P1,000 na pension hike sa mga SSS pensioners at sa taong 2020 naman ang dagdag na P1,000 para makumpleto ang P2,000 na staggered pension increase."], "category": "National", "title": ["SSS didiskarte para sa pension hike"]},
{"content": ["Hindi na mapigilan ang pagtitimpi ng mga militante at mga front-liners ng \u2018Kaliwa\u2019 sa pagpapakita ng kahinaan o weakness ni Pangulong Rodrigo Duterte sa mga Marcoses.", "Sa speech ni Nat Santiago, secretary general ng Makabayan Bloc, kahapon sa general meeting ng CARMMA sa Law Building ng UP Diliman, iginiit nito ang matin\u00adding galit sa tila pagbalewala umano ni Duterte sa kanilang sentimyento.", "Para naman kay da\u00adting Congressman Satur Ocampo, national president ng Bayan Muna, hinihiling umano nila ang mas kapani-paniwalang paliwanag kay Duterte kung bakit siya mismo ay sinasabing \u2018nalinlang\u2019 at hindi alam ang biglaang libing noong Biyernes kay dating Pa\u00adngulong Ferdinand Marcos sa Libingan ng mga Bayani (LNMB).", "Ayon sa mga lider ng iba\u2019t ibang grupo, hindi katanggap-tanggap ang pahayag ni Duterte na hindi nito alam ang desisyon ng pamilya Marcos, gayong ang Armed Forces of the Philippines (AFP) na nasa ilalim ng command ng pangulo bilang Commander in Chief ang nakikipag-usap sa Marcoses para sa libing.", "Isang patikim na \u2018people power\u2019 ang ikakasa ng broad coalition ng mga anti-Marcos groups sa Nobyembre 25, araw ng Biyernes \u2013 pagpapatuloy ng #BlackFriday protest laban sa paglibing kay dating Pangulong Marcos sa LNMB.", "Itataon ang malaking pagkilos ng CARMMA sa pagdating sa bansa ni Pa\u00adngulong Duterte mula sa Lima, Peru.", "Nagkasundo kahapon sa isinagawang general assembly sa University of the Philippines (UP-Diliman) ang nasa 300 lider ng iba\u2019t ibang progressive groups sa pa\u00adngu\u00adnguna nina BM President Satur Ocampo at Nat Santiago, ng Maka\u00adbayan Bloc na binubuo ng (Kabataan Party\u00adlist, Bayan Muna Party\u00adlist, Gabriela, Anakpawis at iba pang kinatawan ng mga maka-kaliwang partido sa Kamara) na mag-organisa ng 25,000 katao para sa indignation rally sa Nobyembre 25.", "Ayon kay Bonifacio Ilagan, convenor ng CARMMA at spokesperson ng Samahan ng Ex-Detainees Laban sa Detensyon at Aresto (SELDA), pinag-aaralan pa nila kung sa Luneta sa lungsod ng Maynila o sa Ayala Ave., kanto ng Paseo de Roxas sa Makati City isasagawa ang ma\u00adlaking pagkilos.", "Pero ang malinaw a\u00adniya, isa itong \u2018repeat\u2019 o pagbabalik tanaw sa pa\u00adni\u00admulang pagkilos ng mga aktibista at mga pro\u00adg\u00adresibong grupo noong dekada \u201870 kung saan nag-aklas ang taumba\u00adyan laban sa liderato ni da\u00adting Pangulong Marcos.", "\u201cThis is a repeat ng malaking anti-Marcos protest noong 1970\u2019s. Ito ang ipapakita natin sa Nov. 25 tulad ng pag-ulit sa kasaysayan ng panlilinlang ni Marcos noong 1972 hanggang sa panlilinlang sa nga\u00adyon ng pamilya Marcos at ng gobyernong ito,\u201d wika ni Ilagan.", "Ang First Quarter Storm o ang \u2018Sigwa ng Unang Kuwatro\u2019 ay pani\u00admula ng pag-aaklas laban sa rehimeng Marcos noong 1970 kung saan pinangunahan ng mga kabataang estudyante ang pagdagsa sa mga lansangan at lumawak ito bilang isang aklasang-bayan o rebolusyon.", "Samantala, kinumpirma ng CARMMA na kinakausap na rin nila ang Catholic Bishops\u2019 Conference of the Philippines (CBCP), Catholic Education Association of the Philippines (CEAP), mga layman at iba pang religious organizations para sa ikakasang mas malawak na anti-Marcos protest.", "Ayon kay Ilagan, may ilang pag-uusap na silang ginagawa sa pamunuan ng Simbahang Katolika para pag-usapan ang paninindigan sa isyu ng biglaang paglibing kay Marcos sa LNMB kahit na malakas ang pagtutol dito ng CBCP at ilang Obispo.", "Matatandaang malaki ang naging papel ng religious groups noon para mapwersa ang pagtatapos ng rehimeng Marcos.", "Hindi na nabulaga at inasahan na ito ni Pa\u00adngulong Digong sa ini\u00adlun\u00adsad na kilos-protesta ng mga grupong tutol sa paghahatid sa hu\u00adling hantungan kay da\u00adting Pangulong Marcos sa LNMB kamaka\u00adlawa."], "category": "National", "title": ["\u2018Kaliwa\u2019 mag-aalsa vs PDU30"]},
{"content": ["Naghinala ang grupong Campaign Against the Return of the Marcoses to Malaca\u00f1ang (CARMMA) kung totoong preserved body ni dating Pangulong Ferdinand Marcos ang inilibing sa Libingan ng mga Bayani (LNMB) noong Biyernes.", "Ayon kay Bonifacio Ilagan, convenor ng grupo, nagduda sila kung bakit napakaliit ng kabaong ng dating pangulo.", "Lalo lamang uma\u00adnong lumakas ang kanilang duda\u00a0 na decoy\u00a0 ang inilibing sa LNMB dahil may lumabas na ulat\u00a0 na nakita pa ang preserved body\u00a0 sa loob ng mausoleum\u00a0 isang oras\u00a0 matapos ang libing.", "Hindi pa matukoy kung totoong ang mga labi nito ang nakalagay sa kulay brown na kabaong na tinatawag na \u2018vampire coffin\u2019 na inihimlay sa hero\u2019s cemetery.", "Magugunita na na\u00adging malaking palaisipan sa marami kung totoo o wax replica lamang ang nakapreserbang katawan ni dating\u00a0 Presidente Marcos na nakalagay sa refrigerated crypt sa Batac, sa Ilocos Norte.", "Samantala, duda din si De La Salle University\u00a0 College of Law Dean Jose Manuel Diokno na\u00a0 ang inilibing ay totoong katawan ni Marcos.", "Samantala,\u2002daan-daang loyalista ng pa\u00admilya Marcos ang dumating at nagbigay pugay sa puntod ni dating Pangulong Marcos sa Libingan ng mga Bayani (LNMB) kahapon sa Fort Bonifacio, Taguig City.", "Dakong alas-siyete ng umaga nang duma\u00adting ang may 70 pampa\u00adsaherong bus kung saan nakasakay ang mga Marcos supporters na pa\u00adwang mga nakasuot ng kulay pula at puting t-shirt na nanggaling pa sa iba\u2019t ibang bayan sa lalawigan ng Ilocos Norte.", "Pinayagang makapasok sa loob ng LNMB ang mga ito upang masilayan ang kanilang Apo Macoy. May nakasulat din sa mga t-shirt ng mga ito na \u201cWe Love U Apo, Maraming Salamat po\u201d. Bandang alas-otso ng umaga nang magdaos ng misa ang mga loyalista sa puntod ng dating pangulo.", "Makalipas ang dalawang oras, bandang alas-10:00 ng umaga ay dumating naman sina Ilocos Governor Imee Marcos, dating Senador Bongbong, dating U\u00adnang Ginang at ngayon ay Congresswoman\u2002Imelda Mar\u00adcos, at mga kaanak.", "Nabatid na bago makapasok ang 70 bus na sakay ng mga supporters ng pamilya Marcos sa loob ng LNMB ay hinintay muna ang pahintulot mula sa pamilya Marcos na payagan silang makapasok at makasilip sa puntod ng dating Pa\u00adngulo.", "Dahil sa pagpayag ni Ilocos Governor Marcos ay agad naman silang pinapasok ng mga nagbabantay na mga tauhan ng National Capital Region Police Office at Armed Forces of the Philippines (NCRPO-AFP).", "May mga nakasa\u00adbit na tarpaulin sa mga bus na nakasaad dito ang \u201cMara\u00adming Salamat Apo\u201d.", "\u201cNais lamang namin matignan kung saan ini\u00adhimlay ang dating pa\u00adngulo. Hindi naman kami magtatagal dito, siguro ngayon maghapon lang kami dito at agad na kaming babalik sa Ilocos,\u201d ayon kay\u00a0 Guillermo Regnon, barangay captain ng Currimao, Ilocos, Norte.", "Nag-vigil,\u2002nag-alay ng mga bulaklak, kandila at misa sa puntod ni Marcos ang mga loyalista na karamihan sa mga ito ay matatanda na.", "Samantala, nanatili pa rin sa paligid ng LNMB sa Bayani Road, Fort Bonifacio ang mga pulis para panatilihin ang seguridad, kaayusan sa lugar."], "category": "National", "title": ["BANGKAY PEKE!"]},
{"content": ["Patay ang nasa 60 katao matapos ang pagkadiskaril ng 14 na carriages o bagon ng Indian express train sa bahagi ng estado ng Uttar Pradesh sa bansang India.", "Ayon sa ulat ng BBC, maliban sa mga nasawi ay nasa 100 pa ang sugatan na karamihan ay dinala sa pagamutan.", "Sinabi ni Railways Minister Suresh Prabhu, kasalukuyang minu-monitor ang sitwasyon at tiyak na mananagot ang sinumang responsable sa aksidente.", "Tatanggap aniya ng benepisyo ang pamilya ng mga pasaherong nasawi at sugatan.", "Sa ngayon ay patuloy ang rescue operation at ang imbestigasyon hinggil sa sanhi ng nadiskaril na tren."], "category": "National", "title": ["60 patay sa nadiskaril na tren"]},
{"content": ["Sinisilip ngayon ng \u00adManila Police District-\u00adhomicide section (MPD-hs) ang motibong \u2018love triangle\u2019 sa pagpaslang sa isang 64-\u00adanyos na lolo na nakatakda sanang maki\u00adpagkita sa \u00adkanyang 36-anyos na \u00adbabaeng \u00adkarelasyon, kahapon ng madaling-araw sa Tondo, Maynila.", "Kinilalala ni PO3 Marlon San Pedro, imbestigador ng MPD-hs, ang biktimang si Cornelio Salvador Jr., alyas \u2018Asyong\u2019, 64, taga-Daang Bakal, Yumin St., Marikina\u00ad City na natagpuang \u00adpatay matapos pagbabarilin ng hindi nakikilalang \u00adsuspek dakong alas-4:50 ng \u00admadaling-araw sa may Old Antipolo St. sa \u00adTondo, Maynila.", "Sa impormasyong nakuha ng pulisya kay Cathy Dizon, karelasyon ng biktima at taga-112 Laguna Ext., Tondo, Maynila kamakalawa ng alas-sais ng umaga ng huli niyang makitang buhay ang biktima matapos silang mag-check in sa Halina Hotel sa Sta. Cruz.", "Habang nasa hotel, nagkaroon umano sila ng pagtatalo ng biktima dahil sa selos kaya pagsapit ng alas-dos ng hapon, iniwanan niya sa loob ng hotel ang biktima.", "Gayunman, kinaga\u00adbihan ay tinext siya ng biktima at nagkasundong magkita muli dakong alas-tres ng madaling-araw sa may Laguna St., Tondo. Nagulat na lamang umano siya nang sa halip na ang biktima ang dumating sa kanilang tagpuan ay isang kakilala ang nagbalita sa kanya na natagpuang patay ang karelasyon.", "Nabatid na nakuhanan naman ng CCTV camera ng Barangay 228 ang insidente at isang \u2018di kila\u00adlang lalaki na naka-t shirt, shorts at bull cap, ang natukoy na may kagagawan sa pagpatay sa biktima."], "category": "National", "title": ["Love triangle sinisilip sa lolong binoga"]},
{"content": ["Natangay ang mamahaling cellphone ng isang Spain police matapos masalisihan ng hindi nakikilalang suspek nang maiwang hindi naka-lock ang kanyang kuwarto sa tinutuluyang hotel, kamakalawa sa Malate, Maynila.", "Nagtungo sa tanggapan ng Manila Police District-General Assignment and Investigation Section (MPD-GAIS) ang biktimang si Borja Carriera Rouco, 30, Spain national at nanunuluyan sa Pink Manila Hotel na matatagpuan sa 2551 Bautista St. cor. Don Perdo St. Malate, Maynila para ireklamo ang pagkawala ng kanyang Iphone 6.", "Sa reklamo ng biktima, naganap umano ang insidente kamakalawa, sa pagitan ng alas-10:30 ng umaga hanggang ala-una ng hapon.", "Nabatid na naiwan umano ng biktima na hindi naka-lock ang kanyang kuwarto at posibleng sinamantala ng suspek ang pananalisi sa kahimbingan ng kanyang pagtulog at sumalisi.", "Sinabi ng biktima na nagkakahalaga umano ng P950 Euros ang tinangay sa kanyang cellphone."], "category": "National", "title": ["Turistang parak, nadale sa Malate"]},
{"content": ["Apat na may kalakasang paglindol ang tumama kahapon sa Visayas-Mindanao region, ayon sa ulat ng Philippine Institute of Volcanology and \u00adSeismology (PHIVOLCS).", "Magnitude 4.7 ang tumama sa silangan ng Sarangani, Davao Oriental bandang ala-1:36 ng madaling-araw.", "Sunod na niyanig ng magnitude 4.8 na \u00adlindol ang silangan ng Governor Generoso, Davao \u00adOriental bandang alas-3:31 ng madaling-araw din; \u00admagnitude 4.7 ang tumama sa silangan ng \u00adKalingalan Caluang, Sulo dakong alas-7:01 ng umaga; at panghuli ang magnitude 4.0 na tumama naman sa Antequera, Bohol bandang alas-11:40 ng umaga.", "Ayon sa Phivolcs, tectonic in origin ang sanhi ng mga paglindol at wala namang nakataas na babala ng aftershock."], "category": "National", "title": ["4 lindol tumama sa VisMin"]},
{"content": ["Aabot sa 30 katao ang patay matapos ang matin\u00adding sagupaan sa pagitan ng mga rebelde at ng mga loyalist ng lungsod ng Taez sa Yemen, ayon sa mga military at medical sources.", "Ayon sa ulat, dahil sa nangyaring sagupaan ay tuluyan nang naglaho ang pag-asa na susundin ng dalawang panig ang tigil-putukan na inanunsyo ni US Secretary of State John Kerry na dapat na nagsimulang ipatupad noong Huwebes.", "Ayon sa Loyalist military sources, nasa 24 na mga rebelde at 14 na pro-government forces ang napatay sa loob lang ng 24-oras habang ayon naman sa mga rebelde ay marami ang mga napatay sa pag-atake sa isang local market.", "Dalawang sibilyan ang napatay din habang 16 ang sugatan nang magpaputok ng Katyusha rockets ang mga rebelde sa isang residential area.", "Isang photographer na kinilalang si Awab al-Zubairi rin ang namatay dahil sa landmine na planted ng mga rebelde ang sumabog sa Taez."], "category": "National", "title": ["Bakbakan sa Yemen: 30 patay"]},
{"content": ["Dahil sa patuloy na tensyon sa Barangay \u00adPoblacion, Talitay, Maguindanao, umaabot na sa 70 pamilya ang nagsilikas sa takot na madamay sa gulo.", "Ang gulo sa lugar ay kasunod ng isinagawang operasyon ng mga awtoridad laban kay Mayor Muntasir Sabal, kapatid nitong si vice mayor Abdulwahab Sabal at First District Assemblyman Sidik Ameril.", "Napag-alaman na ganap na ika-3:30 ng mada\u00adling-araw kahapon nang isinagawa ang operasyon ng pinagsanib na puwersa ng mga sundalo, pulis at Philippine Drug Enforcement Agency (PDEA-ARMM) habang armado ang mga ito ng 25 search warrants na inisyu ni RTC Branch 13 Judge \u00adBansawan Ibrahim.", "Sapilitang pinasok ng mga awtoridad ang bahay ng alkalde matapos tumanggi ang caretaker nito na papasukin sila.", "Pinaputukan din ng mga awtoridad ang mga armadong grupo na nakapuwesto sa \u2018di kalayuan sa lugar.", "Napag-alaman na nasa out of town si Mayor Sabal nang isagawa ang raid kung saan nakuha mula sa bahay nito ang isang M16 rifle, dalawang caliber .45 pistol at pitong malalaking sachets ng shabu.", "Habang ang kapatid naman nitong vice-mayor ang una nang naaresto noong Setyembre sa Awang airport at hanggang ngayon ay nakakulong pa rin sa PNP headquarters.", "Ayon kay Maguindanao Police spokesperson Insp. Razul Pandulo, ang pamilya Sabal ang una nang pinangalanan ni Pangulong Rodrigo Duterte bilang mga narco-politician."], "category": "National", "title": ["70 pamilya sa Maguindanao, nag-evacuate sa takot"]},
{"content": ["Doble bukol ang inabot ng isang birthday boy makaraang masangkot sa banggaan ng sasakyan at mahulihan pa ng iligal na droga kahapon.", "Batay sa nakalap na ulat ng Abante sa \u00adNoveleta Municipal \u00adPolice Station, galing ng Cavite City ang suspek na si Charles Ernest Santos at patungo ng Las Pi\u00f1as City nang aksidenteng makabanggaan ang passenger mini-bus sa Brgy. Magdiwang Noveleta, Cavite habang minamaneho ang kanyang Hyundai Accent.", "Bunga nito\u2019y rumes\u00adponde ang mga awtoridad ngunit sa hindi inaasahan ay nakumpiska sa loob ng kotse ang isang \u00adplastic sachet ng \u00admarijuana at samu\u2019t saring drug \u00adparaphernalia. Nabatid din na nakainom ng alak ang suspek nang maganap ang aksidente.", "Sa himpilan ng pulisya ay inamin ng 35-\u00adanyos na suspek sa harap ni S/Insp. Danny\u00ad Yasay, na regalo sa kanya ang nakuhang marijuana at ginagamit umano niyang gamot pampatulog.", "Gayunma\u2019y hindi lumusot sa pulisya ang alibi at tutuluyang \u00adsampahan ng \u00adkaukulang kaso ang suspek."], "category": "National", "title": ["Birthday boy naaksidente na, tiklo pa sa droga"]},
{"content": ["Inihayag kahapon ng Armed Forces of the Philippines (AFP) na dalawang mangingisdang Indonesians ang dinukot ng mga pinaniniwalaang miyembro ng Abu Sayyaf Group (ASG) noong Sabado ng gabi sa karagatan ng Merabong, sa Sabah, Malaysia.", "Sa ipinarating na report ng Western Mindanao Command (Wesmincom) sa Camp Aguinaldo kahapon, pawang mga nakasuot ng maskara ang limang armadong suspek nang puwersahang dukutin ang mga biktima noong Sabado sa bahagi ng karagatang sakop ng Merabong, sa Kunak District, Sabah, Malaysia.", "Kinilala ang mga biktima na sina Indonesian nationals Sawal Maryam at Saparuddin Kone na isinakay sa speedboat nang itakas ng mga bandido.", "Dahil dito, agad namang inalerto ang puwersa ng Joint Task Force Tawi-Tawi hinggil sa insidente ng kidnapping.", "Matatandaang noong Mayo, pinalaya ng ASG ang nasa 14 na mangingisda.", "Noong Hulyo naman, sinabi ng Malaysian police na limang Malaysian tugboat crew ang kinidnap sa bahagi ng Sabah."], "category": "National", "title": ["2 Indons dinukot ng Sayyaf"]},
{"content": ["Todo-todo\u2002\u00adngayon ang isinasagawang pag\u00adha\u00adhanap ng pulisya kay Ronnie Dayan na dating driver/bodyguard ni Sen. Leila de Lima.", "Pero kumpiyansa ang mga awtoridad na \u00adhindi magtatagal ay mahuhuli ito dahil marami ang nag-uunahan na makasungkit sa inilaang P1 mil\u00adyong pabuya sa sinumang makapagtuturo sa kinaroroonan nito na magreresulta sa pagkadakip.", "Ito ang pahayag ni Chief Insp. Joshua Maxi\u00admo, hepe ng Urbiztondo Police, kasabay ng pagtanggi sa lumabas na balitang naaresto na ang nagtatagong si Dayan.", "\u201cHindi po totoo ang balita na nahuli na si Dayan pero \u00adnakabantay ang aming puwersa at sinusuyod na ang mga lugar na posibleng kina\u00adroroonan\u2002nito,\u201d\u2002paha\u00adyag ni Maximo."], "category": "National", "title": ["Unahan sa P1M sa ulo ni Dayan"]},
{"content": ["Aabot sa 27 na sibilyan ang namatay bunsod ng regime air strikes, barrel bomb attacks at artillery fire sa rebel-held side ng Aleppo city sa Syria.", "Ayon sa ulat ng Agence France-Press, sinabi ni Syrian Observatory for Human Rights director Rami Abdel Rahman na ang bilang ng mga namatay ay bahagi ng limang araw na matinding pambobomba sa Eastern side ng Aleppo sa panibagong limang araw na government assault sa mga opposition-held districts.", "\u201cThere\u2019s barely a neighborhood that has been spared in the east,\u201d ani Rahman.", "Sa loob ng limang araw, pumalo na sa 92 ang namatay ayon sa Observatory habang nasa kritikal pang kondisyon ang ibang biktima.", "Magugunitang nahati ang Aleppo mula pa noong mid-2012 sa pamamagitan ng mga rebeldeng grupo sa Silangang bahagi ng bansa habang ang pamahalaan ay kontrolado naman ang Kanluran."], "category": "National", "title": ["Syria airstrikes: 27 dedbol"]},
{"content": ["Nakaramdam ng magnitude 5.4 na lindol kahapon ng tanghali ang Japan.", "Ayon sa Japan Meteorological Agency (JMA), naitala ang sentro ng pagyanig sa Wakayama prefecture.", "Gayunman, hindi nagpalabas ang JMA ng tsunami warning kasunod ng pagyanig.", "Wala rin anumang iniulat na napinsala sa kasalukuyan.", "Nabatid na malimit na nakakaranas ng pagyanig ang Japan na isa sa pinaka-seismically active na bahagi ng mundo dahil ito ay nasa Pacific Ring of Fire."], "category": "National", "title": ["Japan idinuyan ng lindol"]},
{"content": ["Apat na miyembro ng government forces na kinabibilangan ng dalawang sundalo at dalawang Citizen Armed Force Geographical Unit (CAFGU) ang pawang nasu\u00adgatan matapos na makasagupa sa isang engkwentro ang grupo ng mga pinaghihinalaang bandidong Abu Sayyaf Group (ASG) sa Basilan, Zamboanga City.", "Base sa report dakong alas-otso ng gabi ng Biyernes habang nagsasagawa ng foot patrol ang government forces sa Dugaa, Tuburan at para iligtas ang anim na mga Vietnamese sailor na\u00a0 umano\u2019y bihag ng ASG.", "Subalit bigla nalang umanong inatake ng hindi pa mabatid na bilang ng mga bandidong ASG ang tropa ng 3rd Scout Ranger Battalion and CAFGU at walang habas na pinaputukan.", "Sa kabila dako nakaganti agad ang mga sundalo at CAFGU, apat sa mga ito ang nasugatan na pawang hindi muna mga pinangalanan at kasalukuyang ginagamot sa hindi binanggit na ospital."], "category": "National", "title": ["Rescue ops butata, 4 sugatan"]},
{"content": ["Idineklara ng World Health Organization (WHO) na hindi na itinuturing na international emergency ang Zika virus at hindi na nangangailangan ng pang matagalang pag-aaral para masolusyunan.", "Nabatid na unang idineklara ng WHO Emergency Committee, noong Pebrero na public health emergency of international concern (PHEIC) ang Zika virus.", "Sa kabila na itinuturing na isang hamon sa pampublikong kalusugan ang Zika at nangangailangang aksyunan, hindi na ito itinuturing na\u00a0 \u2018international concern\u2019.", "Tinanggap naman ni WHO Director-General Dr. Margaret Chan, ang rekomendasyon pero dapat umano na mamantine ang \u2018preventive measures\u2019 para maiwasan ang sexual transmission ng virus na nagreresulta ng pag\u00adliit ng ulo ng sanggol sa sinapupunan o microcephaly.", "Importante rin na maiwasan ng mga buntis ang bumiyahe sa lugar kung saan may nangyayaring transmission ng Zika virus."], "category": "National", "title": ["WHO: Zika virus \u2018di na int\u2019l concern"]},
{"content": ["Inaresto ng mga ele\u00admento ng Lipa Component Police Station ang isang aktibong miyembro ng National Bureau of Investigation (NBI) matapos masangkot sa dalawang insidente ng pamamaril kamakalawa ng gabi sa Lipa City, Batangas.", "Unang pinaulanan ng bala ng suspek na si Benjamin Japlit Jr. y Mercado, 54-anyos, nakatalaga sa NBI main office, Manila at taga-Brgy. Marauoy, Lipa City, Batangas, ang nakasabayan nitong Isuzu Wing Van (RHY-613) sa Star Tollway dakong alas-9:10 ng gabi.", "Ayon kina Jenelito Padohinog, 27 at Benjamin Casimiro, 30, drayber at pahinante ng van, nag-overtake sa kanila ang itim na Toyota Vios (VEX 838) ng suspek at pinagbabaril sila ng pitong beses sa hindi malamang kadahilanan, kaya\u2019t agad silang nagtungo sa Lipa CPS at nagreklamo.", "Makalipas ang ilang minuto ay muling nasangkot sa krimen ang suspek, matapos umuwi ng bahay at inalalayan pa ng kapitbahay niyang si Ellis Roy delos Reyes sa pagparada ng sasakyan, ngunit hindi ito nagustuhan ng lasing na suspek at binaril ng dalawang ulit ang nakatakbong biktima.", "Nakapagtago sa bahay si Ellis ngunit pinaulanan pa rin ito ng bala ng suspek."], "category": "National", "title": ["Tauhan ng NBI dinampot sa pamamaril"]},
{"content": [" \u2014 Tinutugis nga\u00adyon ng militar ang mala\u00adking grupo ng Abu Say\u00adyaf matapos ang madugong sagupaan sa lalawigan ng Sulu sa magulong Muslim autonomous region.", "Sinabi\u2002kahapon\u2002ni Major Filemon Tan, ang spokesman ng Western Mindanao Command, na nakasagupa ng mga tropa kamakalawa ng hapon ang mahigit sa 150 armadong miyembro ng Abu Sayyaf sa ilalim ni Radulan Sahiron sa Barangay Buhanginan sa bayan ng Patikul.", "Tatlong\u2002bangkay ng Abu Sayyaf din ang nabawi ng mga sundalo, ayon pa kay Tan, ngunit sinasabi nitong posibleng marami pang casualties ang naturang grupo. Inamin din ni Tan na siyam na sundalo ang sugatan sa nasabing labanan.", "Pinaputukan din ng kanyon ng militar ang lugar ng Abu Sayyaf, subali\u2019t hindi agad mabatid kung sugatan o nasawi si Sahiron sa sagupaan na nagtagal ng 45 minuto.", "\u201cDespite the casualties incurred, the military continues to conduct combat operations against the ASG to destroy the bandits, rescue the kidnap victims and deter terror attacks perpetrated by the bandit group in the pro\u00advince of Sulu and possibly in other provinces as well,\u201d ani Tan.", "Mahigit\u2002sa\u2002isang dosenang dayuhan ang bihag pa rin ng Abu Sayyaf sa kasalukuyan."], "category": "National", "title": ["Sayyaf, tinutugis sa Sulu"]},
{"content": ["Apat na katao pa ang pinakahuling biktima ng extrajudicial killing sa Bulacan makaraang magkakasunod na itumba ng mga hindi kilalang armadong kalalakihan sa magkakahiwalay na lugar sa bayan ng Paombong, Plaridel, San Rafael at San Jose del Monte City, Bulacan kamakalawa.", "Kabilang sa mga biktima ay nakilalang sina Rolando Lacson, 52 at Jayson Pineda, 26, kapwa ng Barangay Banga 2nd, Plaridel, Romalito Vasallo, 51, ng Barangay Diliman, San Rafael at Francis Giron, 41, welder ng Barangay Muzon, San Jose del Monte City.", "Ang mga biktima na isinangkot sa iligal na droga ay pawang nagtamo ng mga tama ng bala sa kanilang katawan matapos itumba ng mga hindi kilalang armadong riding-in-tandem na nagpataas pa sa bilang ng mga biktima ng EJK sa Bulacan mula Hulyo 1 na umabot na sa halos 200 ang bilang ng naitumba."], "category": "National", "title": ["4 EJK victims pa sa Bulacan"]},
{"content": ["Ekta-ektaryang sibuyasan sa Nueva Ecija ang inatake ng army worms kaya nanawagan ang Office of the Provincial Agriculture (OPA) sa Department of Agriculture (DA) na saklolohan ang mga magsasaka sa pamemeste ng mga mapaminsalang uod.", "Ayon kay Serafin Santos, hepe ng OPA, nagsagawa na sila ng preventive measure para hindi kapusin ang supply ng sibuyas kaya\u2019t pansamantalang binuksan ang \u2018stop gap measure\u2019 sa pamamagitan ng importasyon ng sibuyas sa ibang bansa.", "Setyembre 2016 pa umano namemeste ang mga army worms sa sibuyasan ayon sa ulat ng Bureau of Plant Industry (BPI) ng DA, at kasalukuyang nagtatanim ng sibuyas sa ngayon ang mga magsasaka kaya\u2019t kailangang masolusyonan ito upang hindi mangyari ang pinangangambahang \u2018shortage\u2019 ng sibuyas sa merkado.", "Pinabulaanan din ni Santos ang inilulutang na kontrobersiya ng mga onion traders ng Nueva Ecija na nagkakaroon ng hording para kontrolin ang supply and demand ng sibuyas.", "\u201cHindi po totoong may hording. Talagang malaki ang epekto ng pesteng army worm sa ating mga sibuyasan. Now, as a preventive measure kaila\u00adngan nating masiguro na may supply pa rin ng sibuyas,\u201d paliwanag ni Santos."], "category": "National", "title": ["\u2018Army Worms\u2019 patuloy na nameste sa sibuyasan"]},
{"content": ["Libo-libong grupong \u2018dilawan\u2019 ang nagtipun-tipon sa Kuala Lumpur capital para igiit ang pagbaba sa puwesto ni Malaysian Prime Minister Najib Razak matapos ang kontrobersiyal na corruption scandal.", "Nabatid na sa ikalawang pagkakataon sa loob ng 15 buwan, muling nag- organisa ang nangungunang reformist group na Bersih ng demonstrasyon para igiit ang pagbibitiw ni Najib at para litisin ito sa umano\u2019y bilyon na ninakaw nito sa kanyang brainchild investment fund, 1MDB.", "Nabatid na ilang linggo nang mayroong tensiyon matapos na bantaan ng\u00a0 kanilang kalaban na rightist \u2018Red Shirts\u2019 group ang \u2018Yellow Shirts\u2019 group.", "Nabatid na inaresto ng gobyerno ang mga lider ng dalawang grupo pero hindi malinaw na ang ginawang crackdown ay nagpainit pa sa situwasyon.", "Iginiit ng mga demonstrador na gusto nila ng isang malinis na gobyerno at patas na halalan.", "Itinanggi naman ni Najib na may kinalaman siya sa 1MDB scandal sa kabila nito naghain pa rin ng lawsuits ang US Justice Department.", "Iginiit pa ni Najib na ginagamit lamang umano ang alegasyon para siya mapababa sa puwesto."], "category": "National", "title": ["Malaysian PM, pinababa sa puwesto"]},
{"content": ["Tila nagkakalamat na ang relasyon ng Kaliwa at ng itinuturing nilang \u2018Socialist President\u2019 na si Pa\u00adngulong Rodrigo Roa Duterte.", "Ito ay kung pagbabasehan ang saloobin ng isa sa mukha ng maka-kaliwang grupo na si dating Ba\u00adyan Muna Rep. Teddy Casi\u00f1o sa pamamagitan ng kanyang blog sa social media na may titulong \u2018The Left\u2019s unity and struggle with Duterte\u2019.", "Sa bahagi ng blog ni Casi\u00f1o, ipinaliwanag nito kung bakit nagkaroon ng alliance ang maka-kaliwang grupo kay Duterte kahit hindi naman sinuportahan ng Makabayan Bloc at ng iba pang progressive force ang kanyang kandidatura.", "Si PDigong ay dating kasapi ng pinakamalawak na radical youth activist na Kabataang Makaba\u00adyan (KM) at dati rin siyang estudyante ni Jose Maria Sison o \u201cJoMa\u201d na founder ng Communist Party of the Philippines (CPP).", "Inilutang din ni Casi\u00f1o sa kanyang blog na tila gumagawa ng \u2018apoy\u2019 ang anti-communist Aquino-LP faction sa paninimula ng mga elitist upang silaban ang \u2018tampuhan\u2019 ng Kaliwa at ni PDigong dahil sa isyu ng hero\u2019s burial.", "Gayunman, mabilis nitong sinagot na hindi sila magpapagamit sa ganitong \u2018laro\u2019 ng nasabing\u00a0 grupo."], "category": "National", "title": ["Lamat sa relasyon ni Digong"]},
{"content": ["Patay ang isang binatilyo matapos umanong makipagbarilan sa mga tauhan ng pulisya na nagsagawa ng operas\u00adyon sa Lungsod ng Quezon kahapon ng mada\u00adling-araw.", "Sa ulat ng Quezon City Police District (QCPD) Station 3 partikular na ni PO2 Julius Raz na siyang may hawak ng kaso, ganap umanong alas-2:20 ng madaling-araw nang magsagawa umano ng Oplan Galugad ang mga tauhan ng Station Anti-Illegal Drugs-Special Operation Task Group (SAID-SOTG) sa pamumuno Chief Insp. Rey Morcillo\u00a0 sa Sitio Militar, Brgy. Bahay Toro ng na\u00adsabing lungsod.", "Napansin umano ng grupo ang nakabukol na baril sa bewang ng nasawing suspek na kinila\u00adlang si Kim Paolo Aguilar, 18-anyos, binata na residente ng nasabi ring lugar dahilan upang sitahin nila ito.", "Ngunit sa halip na i-surrender nalang ng suspek ang kanyang armas ay pinaputukan pa niya ang mga pulis kaya\u00a0 napilitan ang mga alagad ng batas na gantihan na rin siya ng putok na malubha nitong ikinasugat.", "Nagawa pang maisu\u00adgod sa Quezon City Ge\u00adneral Hospital ang binatil\u00adyo ngunit hindi na rin ito pinalad pang mabuhay at nasawi makalipas ang ilang oras habang nilalapatan ng lunas dahil sa tama ng bala sa kanyang mukha at kaliwang tenga.", "Narecover sa pinangyarihan ng krimen ang isang break open type pistol, isang basyo ng bala mula sa caliber 5.556 mm na baril at anim na bala nito."], "category": "National", "title": ["BINATILYO KUMASA SA PULIS, TODAS"]},
{"content": ["Malabo pa ang inaasahang face-to-face o paghaharap ni Senador Leila de Lima at tinaguriang drug lord na si Kerwin Espinosa sa Senado.", "Ito\u2019y dahil nagdadalawang-isip pa si De Lima kung lalahok siya sa pagpapatuloy ng imbestigasyon ng Senado kaugnay pa rin ng pagkakapaslang sa ama ni Kerwin na si Albuera, Leyte Mayor Rolando Espinosa.", "Ayon kay De Lima, pinag-iisipan pa niya kung magtatanong siya o mag-o-observe lamang o kaya\u2019y hindi na lamang lalahok sa imbestigasyon sa sandaling haharap si Kerwin sa Senado.", "\u201cPag-iisipan ko, magtatanong ba ako, mag-o-observe lang ako, o hindi na lang ako magpa-participate. Titingnan ko,\u201d ayon kay De Lima.", "Si De Lima ay sinasa\u00adbing kasama umano sa listahan na nasa tinatawag na blue book ng pamilya Espinosa na tumatanggap ng drug payola.", "Dumating na kamakalawa sa bansa si Kerwin matapos na maaresto ito sa Abu Dhabi.", "Una nang sinabi ni Senador Panfilo Lacson, chairman ng Senate committee on public order and illegal drugs na inaasahan nila ang pagdalo ni Kerwin sa pagpapatuloy ng imbestigasyon ng kanyang komite sa susunod na linggo.", "Ang komite ang nagsagawa ng imbestigasyon ukol pagkamatay ng ama ni Kerwin.", "Ayon pa kay Lacson, partikular na aalamin umano nila mula kay Kerwin ang posibilidad na may alam ito ukol sa motibo sa pagpaslang sa kanyang ama.", "Bukod dito, dagdag pa ni Lacson, sa natu\u00adrang pagdinig ay maaring ikakanta at kukumpirmahin na rin ni Kerwin ang lahat ng pangalang kasama sa tinatawag na blue book."], "category": "National", "title": ["Face-to-face nina De Lima at Kerwin malabo"]},
{"content": ["Mayroong hamon ang National Anti-Poverty Commission (NAPC) sa ipinagmamalaking pagtaas ng GDP ng bansa nitong ikatlong sigwa ng 2016, ayon sa ulat ng National Economic and Development Authority (NEDA).", "Ayon kay NAPC Secretary Liza Maza, dapat ay maramdaman ng mga mahihirap na tao ang 7.1% na paglago ng ekonomiya lalo na sa social services at mga programang social protection tulad ng pagtaas ng income ng isang pamilya at mas maraming trabaho.", "Sinabi ng kalihim na balewala ang anumang uri ng pag-unlad kung mapag-iiwanan ang mga taong dapat prayoridad ng estado na bigyan ng disenteng pamumuhay.", "\u201cThe challenge now is to ensure that the poor and the marginalized become part of all those positive figures. The whole point of economic should rebound to the benefit of the people,\u201d ani Maza.", "Sa bahagi aniya ng NAPC, titiyakin nilang mabibigyan ng tulong ang lahat sektor ng lipunan lalo na ang mga nasa below poverty line na nanga\u00adngailangan ng kagyat na tulong mula sa pamahalaan."], "category": "National", "title": ["Anti-Poverty Commission hinamon sa GDP"]},
{"content": ["Dalawang mahahala\u00adgang pulong ang hinarap ni Pangulong Rodrigo Duterte ngayong araw (Nobyembre 20) bago ito dumalo sa opening ceremony ng Asia Pacific Economic Cooperation (APEC) Summit sa Lima, Peru.", "Bago\u2002dumalo\u2002sa APEC Leaders Summit ay dumalo sa bilateral meeting si Pangulong Duterte kay Chinese President Xi Jinping bandang alas-11:00\u00a0ng umaga sa Peru (alas-12:00 ng hatinggabi sa Pilipinas).", "Mahigit\u2002kalaha\u00adting oras lamang ang nakali\u00adpas\u2002ay\u2002isinagawa\u2002naman ang bilateral meeting ni PDU30 kay Russian President Vladimir Putin bandang alas-11:45 ng umaga\u00a0sa Peru (alas-12:45 ng madaling-araw sa Pilipinas).", "Sisimulan ang aktibidad sa APEC meeting ng ala-1:30 ng hapon sa Peru ngayong araw, Nobyembre 20."], "category": "National", "title": ["DU30 haharap kina Xi Jinping at Putin"]},
{"content": ["Bumuo\u2002ang\u2002Manila Police District (MPD) ng Special Task Group \u2018Kundiman\u2019 na tututok sa \u00adimbestigasyon\u2002kaugnay sa ginawang pag-ambush at nakapatay kay Bureau\u00ad of\u2002Customs\u2002(BOC) Deputy\u00ad\u2002Commissioner Arturo Lachica, kamakalawa ng gabi malapit sa Kanto ng Kundiman St. Sampaloc, Maynila.", "Kasabay nito, nanini\u00adwala naman si PS/Insp.\u00ad Rommel Anicete, hepe ng MPD-homicide\u00ad section na \u2018hired killers\u2019\u00ad ang\u2002gun\u2002man\u2002na \u00adbumaril\u2002kay\u2002Lachica,\u00ad 59, abogado\u00ad at certified\u00ad Public\u00ad\u2002\u00adAccountant, \u00addeputy commi\u00adssioner for Internal\u00ad\u2002\u00adAdministrative Group (IAG) ng BOC at residente ng Bell Fonte Subdivision,\u2002Camarin, Caloocan City.", "\u201cWala\u2002pa\u2002kaming\u00ad lead\u2002pero\u2002definitely\u00ad hired\u2002\u00adkiller\u2002\u2018yung bumira\u00ad sa victim\u201d, ayon kay \u00adAnicete.", "Nabatid na inaalam ng mga imbestigador ng MPD-hs sa pangunguna ni PO3 Marlon San Pedro kung may kaugnayan\u00ad sa kanyang trabaho sa BOC ang motibo ng pagpaslang kay Lachica.", "Sa\u2002imbestigasyon \u00adnalaman na galing umano\u00ad ang biktima sa kanyang\u00ad tanggapan\u2002sa\u2002BOC\u2002at \u00adpapauwi na sa kanyang ta\u00adhanan\u2002sa\u2002Caloocan City, sakay ng kanyang kulay\u2002itim\u2002na\u2002Toyota Altis\u00ad may plakang (ABE-1106) \u00addakong alas-6:40 ng gabi\u00ad nang tambangan ito ng riding in tandem na \u00adnakamaskara.", "Naisugod pa ang biktima sa United Doctors Medical Center (UDMC) pero\u2002idineklarang\u2002patay dakong alas-7:45 ng gabi sanhi ng mga tinamong bala sa katawan.", "Base\u2002sa\u2002nakuhang kopya\u2002ng\u2002CCTV\u2002na \u00adnakakabit sa lugar, nakita\u00ad na ang suspek ay riding\u00ad in tandem na kapuwa \u00adnakasuot ng helmet na tila\u00ad kulay pula o dilaw.", "Kaugnay nito, kinondena ng liderato ng BOC ang paglikida kay Lachica.", "Iniutos\u2002na\u2002rin\u2002ni BOC\u2002Commissioner\u00ad Nick\u2002\u00adFaeldon\u2002ang \u00admasusing imbestigasyon\u00ad sa\u2002pagka\u00admatay\u2002ng \u00adopisyal\u2002at\u2002\u00adnangakong makikipagtulungan\u00ad\u2002sa mga \u00adawtoridad para sa agarang ikalulutas nito."], "category": "National", "title": ["OPISYAL NG BOC PATAY SA AMBUS"]},
{"content": ["Nagkasundo ang dalawang opisyal ng Pilipinas at ng Estados Unidos na ituloy ang mutual coope\u00adration ng dalawang bansa sa ilalim ng Enhanced Defense Cooperation Agreement (EDCA) bagama\u2019t hindi na ito sesentro sa joint military exercises.", "Ayon sa ulat, ito ang napag-usapan nina Department of Foreign Affairs (DFA) Sec. Perfecto Yasay at counterpart nitong si US State Department Sec. John Kerry sa sidelines ng Asia-Pacific Economic Cooperation (APEC) Summit sa Lima, Peru.", "Sa nasabing pagpupulong, tiniyak ni Kerry kay Yasay ang patuloy na pagtulong ng Amerika sa pagpapalakas ng kampanya laban sa terorismo sa Pilipinas.", "Paliwanag ni Yasay, ang mutual cooperation ngayon ng US at Pilipinas ay sesentro na sa pag\u00adlaban sa kurapsyon, disaster mitigation at rapid disaster response.", "Sinasabing si Kerry ang humiling ng nasabing pulong kay Yasay sa sidelines ng APEC summit.", "Tatlong bilateral meetings ang nakahanay kay Pangulong Rodrigo Duterte kabilang sina Russian President Vladimir Putin, China President Xi Jinping at Peruvian President Pedro Pablo Kuczynski.", "May iba pang bansa na humiling din na magkaroon ng pulong kay Duterte subalit kailangan pang malaman ayon kay Yasay kung kaya pa ng schedule ng Pangulo."], "category": "National", "title": ["EDCA tuloy pa rin"]},
{"content": ["Milyun-milyong halaga ng iba\u2019t ibang pekeng sigarilyo ang nasabat ng mga tauhan ng Bureau of Customs (BOC) sa isinagawang operasyon sa isang warehouse sa lalawigan ng Bulacan.", "Kahapon, armado ng search warrant ay sina\u00adlakay ng mga tauhan ng Customs Intelligence and Investigation Service (CIIS) sa pamumuno ni Cleo Dongga-as katuwang ang lokal na pulisya ang nasabing warehouse na matatagpuan sa No. 91-B Sta. Rosa II, Marilao, Bulacan na pag-aari ng negosyanteng si Tony Li at anak nitong si Jayson Enero Li, na pawang nakatakas sa isinagawang pagsalakay.", "Dito ay nakita ang kahun-kahong mga pekeng Marlboro Lights at Marlboro Red, gayundin ng iba pang sigarilyo na La Reyna, Mascadas, Marvels, Jackpot, at Skag na agad na kinumpiska ng mga tauhan ng BOC.", "Sa kabilang dako, isang bodega na ginagamit na iligal na pagawaan ng iba\u2019t ibang brands ng sigarilyo ang ipinasara ng pamahalaang lokal ng Pampanga kamakalawa.", "Katuwang ng mga tauhan Pampanga Police sa pamumuno ni Sr. Supt. Joel Consulta, si Mayor Mylyn Pineda-Cayabyab, sinalakay ang sinasabing pabrika sa Brgy. San Isidro.", "Nagresulta ang operasyon sa pagkakasabat ng materyales at kagamitan sa paggawa mga sigaril\u00adyong may brand na Marlboro, Camel, Fortune, Mighty, More at Marvel."], "category": "National", "title": ["Milyong halaga ng pekeng sigarilyo nakumpiska"]},
{"content": ["Matapos maisakatuparan ang paghihimlay sa Libingan ng mga Bayani (LNMB) kay dating Pa\u00adngulong Ferdinand Marcos, taus-pusong nagpa\u00adsalamat kay Pangulong Rodrigo Duterte si Ilocos Norte Governor Imee Marcos sa pagsasakatuparan sa hiling ng kanyang namayapang ama.", "Kasabay nito, humi\u00adngi rin ng pang-unawa si Governor Imee sa naging pasya ng kanilang pamilya na gawing simple at pribado lamang ang paglilibing sa kanyang ama kung saan eksklusibo ito sa kanilang pamilya lamang.", "\u201cAko ay humihingi ng dispensa at pag-unawa na lamang ninyo sa naging pasya ng aking pamilya na gawing payak, pribado at taimtim ang paglibing sa aking ama upang hindi na masaling ang mga nagdaramdam,\u201d\u2002anang gobernadora.", "Masayang inihayag ni Imee sa isang press conference matapos ang big\u00adlaang libing sa dating pangulo na gumulat sa buong Pilipinas ay natupad na raw sa araw na ito ang huling habilin ng ama na maihimlay kasama ang kapwa niya mga sundalo.", "Inihayag kahapon ni Armed Forces of the Philippines (AFP) spokesman, Brig. Gen. Restituto Padilla, na sumunod lamang ang militar sa kahi\u00adlingan ng pamilya Marcos na ipagbawal ang media coverage sa paghihimlay kay dating Pa\u00adngulong Ferdinand Marcos na tumagal ng isang oras."], "category": "National", "title": ["Gov. Imee Marcos, nagpasalamat kay Duterte"]},
{"content": [" \u2014 Dinukot ng mga armadong kalalakihan ang 12 katao, kabilang ang dalawang bata sa Southern Mexican region kung saan ang mga gang ay nagsasagawa ng serye ng mass abductuion, ayon sa mga awtoridad.", "Ang sinakyang van ng grupo ay natagpuang sinunog sa kalye sa pagitan ng\u00a0 hamlets ng San Jeronimo at San Cristobal, Guerrero, ayon kay state security spokesman Roberto Alvarez, batay umano sa ulat ng mga saksi.", "Tinatayang 30 armadong kalalakihan ang dumukot sa grupo na tinatayang 12 hanggang 14 katao. Ilang kaanak ng biktima ang nakatanggap ng tawag mula sa mga kidnappers na humihingi ng ransom money.", "Ang kidnapping ay kagagawan\u00a0 umano ng isang cri\u00adminal group na kilala bilang Los Tequileros, ani Alvarez.", "Ang mga Los Tequileros ay mga hired guns umano ng e Guerreros Unidos drug cartel, na kumokontrol sa opium poppy production at heroin smuggling sa rehiyon."], "category": "National", "title": ["12 dinukot sa Mexico"]},
{"content": ["Humingi ng tawad kay Pangulong Rodrigo Duterte si Kerwin Espinosa, ang tinaguriang bigtime drug lord sa Eastern Visayas, sa kanyang nagawang pagkakamali at umaasa siyang mabibigyan ng pagkakataon na makapagbagong-buhay.", "\u201cHumihingi ako ng tawad sa kung anuman mga nagawa ko dati. Sana bigyan niya ko pagkakataon na magbagong-buhay,\u201d apela ni Kerwin.", "Nangako rin si Kerwin na ibubunyag ang lahat ng kanyang mga nalalaman sa drug trade lalo pa at napatay ang kaniyang ama.", "Kabilang aniya ang pagpapangalan sa lahat ng alam niyang may kinalaman sa drug trade.", "Nasa pangangalaga na ngayon ng PNP Custodial Center sa Camp Crame si Kerwin Espinosa.", "Paglapag na paglapag ng eroplanong sinakyan ni Kerwin mula sa Abu Dhabi, sa NAIA Terminal 2 bandang alas-3:41 ng madaling-araw, personal itong sinalubong si PNP chief Director Ge\u00adneral Ronald dela Rosa at agad idineretso si Kerwin sa PNP headquarters sa Camp Crame.", "Nakasuot ng bullet proof vest ng PNP si Kerwin na naka-eyeglasses at nakaposas.", "Bantay-sarado ang seguridad na ipinatupad hanggang makarating sa Camp Crame at dito ay iprinisinta sa isinagawang press conference si Kerwin bago tuluyang ipinasok sa PNP Custodial Center kung saan ito pansamantalang ikulong.", "Sa harap ng media, sinabi ni Dela Rosa na itinuturing nila si Kerwin na \u2018missing piece\u2019 sa patuloy na imbestigasyon sa illegal drug trade sa bansa.", "Kasabay nito, sinabi rin ni Dela Rosa na itinuturing nilang suspek at witness si Kerwin", "\u201cSinabi naman niya sa akin na since namatay na \u2018yung kanyang father, he is willing to tell all, he is willing to tell everything that he knows regarding the illegal drug trade na kung saan sya involved,\u201d dagdag pa ni Dela Rosa.", "\u201cSabihin niya lahat kung sino supplier niya, distributor niya, upline, downline, protectors, lahat-lahat, sasabihin nya,\u201d ayon pa sa PNP chief.", "Sinabi ng PNP chief na lahat ng sasabihin ni Kerwin ay gagawan ng affidavit para ma-evaluate ng Department of Justice (DOJ) kung isasailalim ito sa witness protection program (WPP).", "Sa pagharap ni Kerwin sa media, sinabi nito na nakaramdam siya ng ligtas sa kanyang mga police escorts kaya napawi na ang kanyang takot para sa kanyang buhay.", "Napag-alaman na na\u00adngangamba sa kanyang kaligtasan si Kerwin matapos ang sinapit ng kanyang amang si Albuera Mayor Rolando Espinosa Sr. na napatay sa loob mismo ng selda sa Baybay City Sub-Provincial Jail noong Nobyembre 5.", "Sa salaysay ni Kerwin, sinabi nito na hindi siya gumamit ng backdoor channel sa paglabas ng bansa.", "Siniguro ni Dela Rosa ang kaligtasan ng buhay ni Kerwin sa loob ng PNP Custodial Center."], "category": "National", "title": ["Kerwin humingi ng tawad"]},
{"content": ["Sen. Risa Hontiveros: Hindi niya maipupuslit ang pagtatangi sa puso ng mga Pilipino na nakareserba lamang sa mga tunay nating bayani. Walang puntod, walang mausoleum, walang desisyon ng anumang korte o utos ng sinumang pangu\u00adlo ang makapaglilihim sa katotohanan na hindi bayani si Marcos.", "***", "Sen. Bam Aquino: This is such a sinister move, to bury former President Marcos as secretly and quickly as possible. The manner by which he was buried speaks for itself. What more can be said?", "***", "Sen. Francis Pangi\u00adlinan: Malilibing siya pero hindi ibig sabihin na mananatili siyang nakali\u00adbing dun. Dahil habang may mga taong naninindigan laban sa naging pag-aabuso ng diktadura, itutulak natin na ang mga labi niya ay dapat ilipat.", "***", "Sen. Francis Escudero: I think the decision of the Marcos family to clandestinely bury Marcos was wrong. They should have been more transparent about it and, in fact, should have waited for the Supreme Court decision to become final.", "***", "Neri Colmenares, dating Bayan Muna Representative: We are really shocked by the brazenness of the Marcoses. In the first place, the decision has not become final and executory. They practically pulled the rug from the Supreme Court. Ipinakita lamang ng pamilya Marcos na wala silang pagbabago, like a thief in the night, ganun pa din.", "***", "Magdalo Rep. Gary Alejano: Revision of history, obliteration of and insensitivity to the experiences of sufferings of victims of Martial Law, deception of the people. Though we hope for the closure of the Marcos issue and unity of the people, I doubt it will achieve these purposes.", "***", "Teddy\u2002Casino: That was not an honorable burial at all. It was shameful. It was cowardly. Somehow fit for a much hated dictator.", "***", "Cristina\u2002Palabay, secretary\u2002general\u2002ng Karapatan: Out to the streets! This is a dark day in the nation\u2019s history, when a tyrant, a murderer, a thief, is celebrated as a hero by a State of oligarchs and traitors."], "category": "National", "title": ["Iba\u2019t ibang reaksyon:"]},
{"content": ["Umabot sa mahigit 100 katao umano ang nalason matapos na kumain sa ginanap outreach program ng mga barangay health workers sa Brgy. Lumakil Bayan ng Polomolok, South Cotabato nitong Biyernes.", "Base sa naging paha\u00adyag ng isang opisyal ng barangay na nagnga\u00adngalang\u2002Jerry\u2002Gamo,\u00a0 posible umanong dahil sa kinaing handa na pusit at suso na niluto mismo sa nasabing outreach program.", "Dahil matapos uma\u00adnong kumain ang mga taong naroroon ay halos sabay-sabay na nakaranas at nakaramdam nang pagsusuka at pagdudumi.", "Sa kasalukuyan ay m\u00e0rami na rin umano ang nakauwing biktima sa kanilang bahay\u00a0 habang patuloy ang isinasagawang imbestigasyon ng South Cotabato Integrated Provincial Health Office sa nangyaring insidente.", "Sa pinakahuling report na nakarating sa National Disaster Risk Reduction and Management Council (NDRRMC) isinugod ang mga biktima sa Paga\u00adlungan Hospital sa Polomolok, South Cotabato.", "Lumilitaw na nasa 54 katao lang umano ang nairekord na naisugod sa hospital na kinabibilangan ng maraming bata at isa lang sa mga ito ang naka-confine."], "category": "National", "title": ["100 nalason sa South Cotabato"]},
{"content": ["Kahit natuloy ang biglaang pagpapalibing kay dating Pangulong Ferdinand Marcos sa Libingan ng mga Bayani (LNMB) kahapon, buo ang desisyon ng isang mambabatas na maghain ng motion to exhume para mahukay ang bangkay ng dating diktador dahil hindi pa umano final and executory ang desisyon ng Supreme Court sa nasabing usapin.", "Ayon kay Albay Rep. Edcel Lagman, bukod sa nasabing mosyon ay maghahain din siya ng kasong contempt laban sa mga nangasiwa ng paglilibing kay Marcos kasama na rito ang Armed Forces of the Philippines (AFP), Executive Secretary, AFP Chief of Staff, Philippine National Police (PNP) at iba pa.", "Malinaw umano na pagpapakita ng deception at paglilinlang sa mga Pi\u00adli\u00adpino ang ginawa ng mga Marcos na tiyak na magbibigay-daan para lalong magalit ang publiko at lumawak pa ang isinasagawang mga kilos protesta.", "Kumpiyansa pa rin si Lagman na mababaligtad ang desisyon ng SC sa nasabing isyu at sa oras na pumabor sa kanilang panig ang desisyon ng Kataas-taasang Hukuman ay agad nilang ipahuhukay ang labi ni Marcos sa LNMB.", "Iginiit pa ni Lagman na hindi dapat na-preempt ang desisyon ng Korte Suprema kaya nagpapakita lang ito na hindi sinunod ng pamilya Marcos ang Rule of Law at ang judicial process ng bansa.", "\u201cEven in death, he is a thief.\u201d", "Pahayag ito ni Senate Pro-tempore Franklin Drilon kaugnay sa biglaang pag\u00adlibing kahapon kay dating Pangulong Ferdinand Marcos sa Libingan ng mga Bayani (LNMB).", "\u201cLike what Marcos did for 21 years, he caught us off-guard like a thief in the night. His burial is anything but noble. Even in death, he is a thief,\u201d dagdag pa ni Drilon.", "\u201cThe stealthy and hurried manner by which the Marcos burial was orchestrated is reminiscent of the dark days of Martial Law. The atrocities perpetrated during Martial Law succeeded because the citizenry was kept in the dark. Marcos betrayed the country for decades; we should not allow him to continue to do so up to this day,\u201d sabi ni Drilon.", "Kinondena rin ni Vice President Leni Robredo ang libing kasabay nang pagdidiing hindi isang bayani si Marcos.", "\u201cFerdinand Marcos was a thief, a murderer, and a dictator. He is no hero. If he were, obviously his family would not have to hide his burial like a shameful criminal deed,\u201d giit ni Robredo.", "Mistulang nabulaga ang publiko sa biglaang paglibing kahapon sa labi ni dating Pangulong Ferdinand Marcos sa Libi\u00adngan ng mga Bayani.", "Sinabayan naman ito ng kaliwa\u2019t kanang mga kilos protesta ng mga militanteng grupo upang kondenahin ang biglaang paglilibing kay Marcos.", "Kasabay ng naganap na sorpresang paghihimlay sa LNMB, iba\u2019t ibang kilos protesta ang isinagawa ng ilang grupo na kumokontra sa paghihimlay ng dating pangulo.", "Bumulusok ang galit ng mga naghain ng petisyon kontra sa paglilibing kay dating Pangulong Marcos sa LNMB dahil minadali na mailibing ito kahapon.", "Ayon kay dating Bayan Muna Partylist Rep. Neri Colmenares, hindi man lamang hinintay na maging final and executory ang desisyon ng Korte Suprema.", "Ani Colmenares, tila inalisan silang mga petitioner ng karapatan na maghain ng apela.", "Lumabas rin ng kani\u00adlang mga klase ang mga estudyante mula sa St. Scholastica, University of the Phi\u00adlippines at Ateneo para sa isinaga\u00adwang anti-Marcos rally. Nagkaroon din ng pagkilos sa Espa\u00f1a-Morayta; Stop n\u2019 Shop malapit sa Polytechnic University of the Philippines (PUP) sa Sta. Mesa;\u00a0 E. Rodriguez, QC; Philcoa; Katipunan, Alabang, Monu\u00admento at Marikina City.", "Magkakaroon din ng rally ang mga silent majority laban sa Marcos burial sa People Power monument sa EDSA.", "Bandang alas-nuwebe ng umaga ayon kay to National Capital Region Police Office (NCRPO) director Chief Supt. Oscar Albayalde, inilipad mula sa Laoag City ang mga labi ng dating pangulo kung saan eksaktong alas-12:00 ng tanghali ito inihimlay.", "Naging simple lamang ang libing sa dating pa\u00adngulo kung saan binigyan ito ng military honors.", "Legal umano ang ginawang pagpapalibing ng pamilyang Marcos sa LNMB kay dating Pa\u00adngulong Ferdinand Marcos.", "Ito ang inihayag ni Supreme Court (SC) Spokesman Theodore Te dahil wala namang bagong kautusang inisyu ang SC na pu\u00admi\u00adpigil sa pagpapalibing sa dating strongman.", "\u201cThere is no order prohibiting it because the status quo ante (order) was lifted,\u201d ayon kay Te.", " Sinabi ng SC na sa kabila na may 15-araw pa para makapaghain ng motion for reconsideration, kasunod ng pagpapalabas ng desisyon ng SC hindi umano ito nanga\u00adngahulugan na mapipi\u00adgi\u00ad\u00adlan nito ang pamilyang Marcos sa paglilibing sa dating pangulo sa LNMB.", "Magugunita na si Marcos ay namatay noong Setyembre 28 sa\u00a0 Honolulu, Hawaii, kung saan siya na-exile matapos ang 1986 People Power Revolution sa edad na 72 dahil sa komplikasyon sa kidney, puso at lungs."], "category": "National", "title": ["IPAHUKAY \u2018YAN!"]},
{"content": ["Nasawi ang isang 35-anyos na lalaki matapos\u00a0 gantihan ng mga ele\u00admento ng Manila Police District\u2002(MPD)-Police Station 7 na magsisilbi lang sana ng warrant of arrest sa dalawang lalaki na nakatira sa bahay din ng biktima kamaka\u00adlawa ng hapon sa Tondo, Maynila.", "Ayon sa imbestigasyon ni PO3 Jorlan Taluban, ng MPD-homicide section, nagtamo ng tama ng bala sa dibdib at balikat ang suspek na si John Mark Sicat, nakatira sa 994-E Hermosa St. Tondo, Maynila na namatay noon din.", "Naganap\u2002umano ang insidente dakong alas-3:30 ng hapon sa nabanggit na bahay kung saan kumatok sina PS/Insp. Mesalyn Probadora para isilbi sana ang warrant of arrest laban kina Alfred Basilica at Jervin De Vera, dahil sa kasong paglabag sa Sec. 11 ng Art. 2 ng Republic Act 9165 o illegal drugs.", "Gayuman,\u2002sinalubong umano ng mga pu\u00adtok ng bala ang mga pulis na nanggaling sa isang kuwarto sa ikatlong palapag ng bahay dahilan para gumanti ng putok ang mga pulis.", "Nang matapos ang putukan, nakita ng mga pulis ang suspek na duguang nakahandusay habang nakatakas naman sina Basi\u00adlica at De Vera."], "category": "National", "title": ["Pakialamero itinumba"]},
{"content": [" \u2014 Sobrang depresyon ang marahil nagtulak sa isang 18-anyos na 3rd year college student na wakasan ang sariling buhay upang magbigti noong Biyernes ng umaga sa loob ng boarding house sa compound ng Central Luzon State University sa lunsod na ito", "Sa ulat na nakara\u00adting sa tanggapan ni P/Sr. Supt. Manuel Cornel, Nueva Ecija police director, nakilala ang nagpatiwakal na si Jayson Peria Cabanisas, agriculture student, residente ng Brgy. San Antonio sa lunsod na ito.", "Lumitaw sa pagsisiyasat ni PO3 Gabriel Santiago na dakong alas-8:44 ng umaga noong ipabatid sa pulisya ng CLSU-University Security Force ang suicide incident na nangyari sa boarding house ni Sonny Salmasan Tominez.", "Wala umanong nakitang suicide note sa ginawang pagpapatiwakal ni Cabanisas na gumamit ng taling nylon na isinabit sa leeg nito.", "Gayunman sa pahayag ng girlfriend ni Cabanisas na si Nova Gregorio Valdez, 19-anyos, agriculture student din sa CLSU, at residente ng Brgy. Palusapis dito madalas idaing ng kasintahan na kulang ito sa pansin ng mga magulang."], "category": "National", "title": ["KSP stude nagbigti"]},
{"content": ["Makakaranas pa rin ng katamtaman hanggang sa malakas na pag-ulan ang malaking bahagi ng bansa ngayong Linggo kahit nalusaw na ang weather disturbance o low pressure area (LPA) sa Davao City.", "Ayon sa Philippine Atmospheric\u2002Geophy\u00adsical and Astronomical Servi\u00adces Administration (PAGASA), ang sanhi ng pag-ulan sa Metro Manila, mga karatig na lugar at natitirang bahagi ng Luzon at Visayas ay sanhi ng umiiral na easterlies o pagsasalubong ng hangin sa silangang bahagi ng bansa.", "Dahil dito, magiging maulap at uulanin pa rin ang Kamaynilaan at sa mga rehiyon ng Ilocos, Cordillera, Cagayan Valley, Gitnang Luzon, Kabikulan, Silangang Kabisayaan at sa mga lalawigan ng Quezon at Pa\u00adlawan."], "category": "National", "title": ["Maulang weekend"]},
{"content": ["Balak ng Department of Health (DOH) na isama ang e-cigarettes at vapes sa ipatutupad na public smoking ban sa bansa.", "Sinabi ni DOH spokesman Dr. Eric Tayag, lumitaw sa ilang pag-aaral na ang e-cigarettes at vapes na nauuso ngayong gamitin partikular na ang mga kabataan ay maaari rin magdulot ng panganib sa kalusugan ng taong gumagamit nito.", "Nabatid na ang e-cigarettes ay gumagamit ng liquefied nicotine at mabiling-mabili ngayon sa mga kabataan, bilang alternatibo sa tunay na sigarilyo.", "Nalaman na ang usok mula sa e-cigarettes ay hindi kasing-mapanganib ng usok na nakukuha mula sa tunay na sigaril\u00adyo, pero may posibilidad na mayroon ring kemikal ang mga e-cigarettes na maaaring makasama rin sa kalusugan.", "Ang executive order para sa public smoking ban ay kasalukuyan nang nasa tanggapan ni Pa\u00adngulong Rodrigo Duterte para malagdaan at tuluyan nang maisabatas."], "category": "National", "title": ["E-CIGARETTES AT VAPES, SWAK SA SMOKING BAN"]},
{"content": ["Kabado si Senador Francis \u201cKiko\u201d Pangilinan na maging \u201ccopycat\u201d ni dating Pangulong Ferdinand E. Marcos si Pangulong Rodrigo Duterte dahil sa tinetestin\u00adg at mistulang ginagaya ang ginawa ng namayapang diktador sa pagsuspinde ng writ of habeas corpus at ang deklarasyon ng Martial Law.", "Ginawa ni Pangi\u00adlinan ang pahayag sa bisperas ng ikinasang Black Friday protest ng grupong Bagong Alyansang Maka\u00adbayan upang tutulan ang pagkakaloob ng hero\u2019s burial sa dating pangulo.", "Nakikiisa si Pangi\u00adlinan sa hakbang ng militanteng grupo na iprotesta ang paglilibing kay Marcos sa Libingan ng mga Bayani (LNMB) dahil sa walang puwang dito ang dating diktador na nagpahirap sa libu-libong katao.", "Umaasa pa rin ang senador na kahit pinalutang na ni Pangulong Duterte ang suspensyon ng writ of habeas corpus at Martial Law para lang sugpuin ang kaguluhan sa bansa, hindi pa rin ito hahantong sa pagiging \u2018tuta\u2019 at paggaya niya sa ginawa ni dating Pangulong Marcos.", "\u201cHuwag naman sana,\u201d panalangin ni Pangilinan.", "Hindi naman pinalampas ni Senador Paolo Benigno \u201cBam\u201d Aquino III ang sinabi ni Pangu\u00adlong Duterte na kaya niya pinayagang mali\u00adbing si Marcos sa Libingan ng mga Bayani ay para matuldukan ang away ng pamilya Marcos at Aquino.", "\u201cIssue ito ng ating kasaysayan at ayaw nating maulit itong muli. Para sabihin na dalawang pa\u00admilya lang \u2018yan, palagay ko baka hindi na-appreciate kung gaano kalala \u2018yung panahon ng Martial Law sa ating kasaysayan,\u201d diin ni Bam Aquino.", "Aniya, nahihiya siya sa sinabi ng Pangulo dahil hindi man lang inisip nito na libu-libong katao na hindi Aquino ang apel\u00adyido ang nagdusa sa diktaduryang Marcos.", "Kinastigo rin ng senador ang paninisi ni Pangulong Duterte na kasalanan ng mga Aquino kung ma\u00adli\u00adbing si Marcos sa LNMB dahil hindi sila gumawa ng batas para ipagbawal ang paglili\u00adbing sa dating diktador sa nasabing sementeryo.", "\u201cMedyo common sense kasi na huwag mong ilibing ang diktador sa libingan ng mga bayani,\u201d patutsada pa ni Sen. Bam.", "Sa kabilang dako, ayaw nang makialam ng Malaca\u00f1ang sa usapin ng Marcos burial. Ayon kay Sec. Martin Andanar ng Presidential Communications Office, hindi na muna sila magbibigay ng anumang reaksyon sa isyu.", "Mag-iitim ang kulay sa maraming lugar ngayon sa Metro Manila dahil sa ikinasang #BlackFriday protest ng grupong Campaign Against the Return of the Marcoses to Malaca\u00f1ang (CARMMA) bilang pagtutol sa nakatakdang paglibing kay dating Pangulong Ferdinand Marcos sa LNMB.", "Hinikayat ng CARMMA ang publiko lalo na ang mga kabataan na magsuot ng kulay itim na damit ngayong Biyernes bilang panimula ng anila\u2019y tuluy-tuloy na kilos protesta sa lansa\u00adngan para hadlangan ang libing ni Marcos.", "\u201cWear black. We encourage all Filipinos to conduct teach-ins, community and workplace meetings, human chains, lighting of candles, noise barrages, film viewings, fora, and other activities to oppose a hero\u2019s burial for the tyrant Marcos. We call on all Filipinos, especially the youth, to continue to partake in the struggle for justice and genuine social change,\u201d wika ni Bonifacio Ilagan, convenor ng CARMMA at spokesperson ng Samahan ng Ex-Detainees Laban sa Detensyon at Aresto (SELDA).", "Gagawin ang Black Friday protest bandang alas-12:00 ng tanghali ngayon sa iba\u2019t ibang lugar gaya ng kahabaan ng Taft Avenue sa lungsod ng Maynila; Espa\u00f1a-Morayta; Intramuros; Stop n\u2019 Shop malapit sa Polytechnic University of the Philippines (PUP) sa Sta. Mesa; E. Rodriguez sa Quezon City; Philcoa; Katipunan; Alabang; Monumento at Marikina Bayan.", "\u201cMarcos was a dictator. He is not, and will never be a hero,\u201d giit ng CARMMA."], "category": "National", "title": ["TUTA NI MARCOS"]},
{"content": ["Patay ang isang la\u00adlaki habang agaw-buhay ngayon sa pagamutan ang kanyang kinakasama nang pasukin sa bahay at pagbabarilin ng hindi pa nakikilalang\u2002riding-in-tandem dakong alas-8:17 kamakalawa ng gabi sa Marikina City.", "Kinilala ang mag-live in partner na sina Crisanto Rubio, 46 at Annie Bosis, 44, kapwa residente ng No. 23 Violet St., corner Camachile, Purok 5, Brgy. Malanday, Marikina City.", "Si Rubio ay hindi na umabot ng buhay sa Amang Rodriguez Medical Center dahil sa tatlong tama ng bala ng hindi pa batid na kalibre ng baril sa ulo at katawan habang si Bosis ay nananatili pang nasa kritikal na kondisyon sa nasabing pagamutan.", "Sa imbestigasyon ng pulisya, dakong alas-8:17 ng gabi nang maganap ang papamaril sa mga biktima sa loob ng kanilang taha\u00adnan sa Brgy. Malanday nang nasabing lungsod.", "Lumabas pa sa report na nasa drug watchlist ang mga pangalan ng mag-live in sa pulisya."], "category": "National", "title": ["Live-in pinasok, binaril ng tandem"]},
{"content": ["Matinding higpit na seguridad ang ipatutupad ng Philippine National Police (PNP) sa buong compound ng Camp Crame at maging sa labas at paligid nito bilang paghahanda sa pagdating nga\u00adyong araw ng tinaguriang Eastern Visayas drug lord na si Kerwin Espinosa.", "Ayon kay PNP spokesperson Chief Supt. Dionardo Carlos, bukod sa mga regular na tauhan ng Headquarters Support Service (HSS), na naka-duty sa mga gate ng Camp Crame ay ipapakalat din nila sa iba pang gate at paligid ng kampo ang mga tauhan ng bomb squad na magsasagawa ng inspeksyon at susuri sa mga papasok at lalabas na mga sasakyan at mag-iikot din sa buong kampo.", "Habang sa labas ng Camp Crame ay ipakakalat naman ang mga tauhan ng National Capital Region Police Office (NCRPO) at maging sa custodial center ng Kampo ay mahigpit din ang pagbabantay kung saan ikukulong si Kerwin.", "Bantay-sarado rin ng PNP ang pagpapapasok sa mga miyembro ng media dahil tatlong checkpoints ang kailangang daanan bago makarating sa lobby ng PNP national headquarters kung saan magkakaroon ng press conference na ipiprisinta si Kerwin.", "Sinabi pa ni Carlos na dalawang scenario ang pinaghahandaan nila nga\u00adyon kung saan ang una ay ang pagdating ni Kerwin sa national HQ kung saan ipiprisinta muna sa media bago isailalim sa proseso.", "Habang ang ikalawang scenario ay uunahin muna ang medical examination at booking procedures. Pagdating nito bibigyan ng almusal bago iharap sa media.", "Ayon kay Carlos, plano talagang iprisinta si Kerwin sa media para malaman ng publiko na siya ay ligtas habang nasa kustodiya ng PNP pagdating ng bansa mula Abu Dhabi.", "Nag-deploy rin ng karagdagang seguridad ang PNP-Aviation Security Group sa Terminal 2 ng Ninoy Aquino International Airport (NAIA) sa pagdating ni Espinosa ngayong madaling-araw."], "category": "National", "title": ["PNP handa na kay Kerwin"]},
{"content": ["Aabot sa 73-katao ang nasawi habang nasa 110 pa ang nasugatan matapos na tumaob at saka sumabog ang isang fuel truck habang ito ay pinagkakaguluhan ng mga residenteng bumibili ng langis sa nasabing truck sa bansang Mozambique.", "Ayon sa ulat, nagkalat ang nagkasunug-sunog na katawan ng mga biktima sa isang lugar sa bayan ng Caphiridzange sa probinsya ng Tete.", "Base sa inisyal na imbestigasyon, patungo ng Malawi ang truck galing sa pantalan ng Beira nang maganap ang aksidente.", "Ayon kay information ministry director Joao Manasses, inaalam na kung ang truck ay sadyang nagbenta ng krudo nang ito ay sumabog o ito ay pinagkaguluhan ng mga residente para kunin ang laman.", "Karamihan sa mga nasawi ay nagtamo ng matinding sunog sa katawan dahil sa malakas na pagsabog kung saan ilan sa mga ito ay nagawa pang makatakbo patungo sa ilog at tumalon.", "Patuloy namang ginagamot sa ospital ang maraming biktima na nagtamo ng pagkasunog ng ilang bahagi ng katawan."], "category": "National", "title": ["Fuel truck sumambulat, 73 patay"]},
{"content": ["Pinagbabaril hanggang\u00ad\u2002sa\u2002mapatay ang isang family driver\u00ad ng mga suspek na riding\u00ad in tandem na ikinasugat\u00ad pa ng isang 3-taong gulang\u00ad na batang babae makaraang tamaan ito ng ligaw na bala sa nangyaring pamamaril sa Quezon City, kamakalawa ng gabi.", "Nagtamo\u2002ng\u2002mara\u00adming tama ng punglo sa iba\u2019t ibang parte ng katawan mula sa kalibre .45 baril at kalibre .9mm na baril ang biktima na si Rommel Dela Cruz y De Leon, 40, married, taga-Brgy. Bagong Silangan ng nasabing lungsod.", "Habang nagsasagawa ng follow-up operation ang QCPD para maaresto ang mga suspek na sakay ng hindi na plakahang motorsiklo na kapwa nakasuot ng face masks at kapwa armado ng baril.", "Sa isinumiteng report kay QCPD Acting Director\u2002Sr/Supt.\u2002Guillermo\u00ad Lorenzo\u2002Eleazar\u2002ng \u00adCri\u00adminal\u2002Investigation \u00adDetection Unit (CIDU) nangyari ang krimen dakong alas-5:30 ng hapon sa harap ng Sulyap\u00ad \u00adPag\u00adasa\u00ad Compound,\u2002Geronimo St. Extn. Brgy. Bagong Silangan, Quezon City.", "Base sa isinagawang ocular\u2002investigation\u2002ng mga operatiba ng Scene of the Crime Operatives (SOCO) sa crime scene narekober\u2002ang\u2002pitong basyo ng bala ng kalibre .45 at anim na basyo ng caliber .9mm, isang deformed na bala at isang tingga."], "category": "National", "title": ["Driver patay, paslit sugatan sa ambus"]},
{"content": ["Senado\u2002kumilos\u2002sa \u00adkorapsiyon sa ERC, sanhi\u00ad ng pag-suicide ng ERC \u00addirector.", "Plano na ring imbestigahan ni Senador Sherwin Gatchalian ang lumitaw na katiwalian sa loob ng\u2002Energy\u2002Regulatory Board (ERC) na sinasabi sa isang report na sanhi o may kinalaman sa pag-suicide ni ERC Director Francisco Villa Jr.", "Tinukoy ni Gatchalian ang report na kung saa\u2019y sinabi ng beteranong\u00a0 journalist na si Rosario \u2018Charie\u2019 Villa na ang kanyang kapatid ay nagpakamatay sa loob ng bahay nito sa Para\u00f1aque noong naka\u00adraang\u00a0 Nobyembre 9, dulot na rin sa pakikipaglaban nito sa umano\u2019y katiwalian sa loob ng ERC.", "Bahagyang\u2002naisingit\u00ad ng senador ang naturang\u00ad isyu\u2002sa\u2002pagtalakay\u2002ng \u00adSenado kaugnay sa proposed budget ng Energy Department.", "\u201cMr. President, Francisco Villa Jr. is an ERC official who killed himself because he resisted corruption inside the ERC, and let me just read a short excerpt from the ABS-CBN news item that just came out. \u201cVeteran journalist\u00ad Rosario\u2002\u2018Charie\u2019\u2002Villa said her brother,\u00ad the late ERC Director\u00ad Francisco\u00ad Villa\u2002Jr.\u2002committed\u00ad \u00adsuicide inside his house in \u00adPara\u00f1aque last \u00adNovem\u00adber\u00ad\u00ad 9, due to alleged\u00ad \u00adcorruption inside\u00ad ERC,\u201d\u2002bahagi pa ng\u2002naging\u00ad\u2002pagtalakay ni Gatchalian sa isyu."], "category": "National", "title": ["Pag-suicide ng ERC director tatalupan ng Senado"]},
{"content": ["Patung-patong na kaso ang kinakaharap ngayon ng isang drug suspect sa Iloilo matapos i-hostage ang anim na buwang sanggol sa loob ng presinto.", "Ayon kay Chief Insp. Hoover Antonio, ng San Isidro Police, pinopro\u00adseso na ang asunto laban\u00ad sa suspek na si Rusty Jablo\u00ad ng Cubay, Iloilo.", "Kasong serious Illegal detention at paglabag\u00ad sa special protection of children against abuse exploitation and discrimination act ang kasong kahaharapin ng suspek.", "Kaagad\u2002nakipag-\u00adugnayan si Antonio kay Supt. Jacinto sa Criminal\u00ad Investigation and Detection group (CIDG)-6 at nalaman na nakatakbo itong si Jablo sa raid ng CIDG noong November 4 sa Desamparados, Jaro, Iloilo.", "Nagtago ito sa bahay ng kanyang pinsan sa VS Homes, San Isidro nitong\u00ad lungsod ngunit na-trace sa clocking history na \u00adginawa ng pulisya.", "Una rito, halos isang oras na hinostage ni Jablo\u00ad ang sanggol at hinihingi ang presensya ng media kaya nagdesisyon itong si Antonio na magpakilalang media at doon nakumbinse na ibigay ang sanggol.", "Biglang hinablot ng suspek ang sanggol habang karga ng kanyang ina at itinakbo sa presinto\u00ad sabay hingi ng saklolo matapos barilin umano ng riding-in-tandem ang kanyang kapatid doon sa Iloilo."], "category": "National", "title": ["Adik nang-hostage ng sanggol"]},
{"content": ["Dalawa pang armadong drug pusher sa Bulacan kabilang ng isang kubrador ng Small Town Lottery (STL) ang napatay makaraang manlaban sa magkahiwalay na buy-bust operation ng awtoridad sa bayan ng Sta. Maria at Baliwag, Bulacan kamakalawa ng gabi at kahapon ng madaling-araw.", "Kinilala ni PS/Supt. Romeo M. Caramat Jr., acting Bulacan police director, ang mga napatay na sina Carlo Caliwan Jr., alyas Boy, kubrador ng STL at nakatira sa Sandico St., Sitio Tabing-Ilog, Brgy. Poblacion, Sta. Maria at isang alyas Boyet Maskara ng Brgy. Concepcion, Baliwag na kapwa nasawi bunga ng tama ng bala sa kanilang katawan.", "Bandang alas-10:20 ng gabi nang\u00a0 mapaslang si\u00a0 Caliwan habang 12:25 ng madaling-araw naman si\u00a0 Boyet Maskara sa magkahiwalay na drug operations."], "category": "National", "title": ["2 pang pusher itinumba"]},
{"content": ["Patay ang 30 na katao habang nasa 30 pa ang sugatan kabilang ang isang bagong kasal matapos ang ginawang suicide bombing sa isang kasalan sa Ramadi, Iraqi.", "Sa ulat ng AFP, pinasabog ng hindi nakilalang suspek ang sinasakyan nitong kotse habang nagaganap ang isang kasalan sa bayan ng Amriyat al-Fallujah, sa Anbar province.", "Sinasabing nagulat na lamang ang mga bisita nang biglang sumulpot ang isang kotse kung saan ilang sandali pa ang bigla itong sumambulat.", "Wala pa namang umaako sa nasabing pag-atake kung saan pinaniniwalaang ang teroristang Islamic State (IS) ang nasa likod nito.", "Ang pag-atake ay tatlong araw matapos ang kambal na pagsabog sa siyudad ng Fallujah, sa Hilagang-Kanluran ng Amriyat al-Fallujah na ikinasawi ng 16-katao."], "category": "National", "title": ["30 patay sa kasalan"]},
{"content": [" \u2014 Tumaas pa ang kaso ng dengue sa rehiyong Cordillera kung ikukumpara sa naitalang mga kaso sa kahalintulad na panahon mula Enero 1 hanggang Nobyembre 1 noong nakaraang taon.", "Napag-alamang sa mga nasabing buwan ay nakapagtala ang Department of Health (DOH)-Cordillera ng 10,003 na indibidwal na kinapitan ng dengue kung saan dalawampu dito ang namatay.", "Ayon sa ahensiya, mas mataas ng 6% ang naturang bilang kung ikukumpara sa naitala noong nakaraang taon.", "Batay sa rekord ng naturang tanggapan, bagama\u2019t\u00a0 bumaba ang kaso ng dengue sa mga lalawigan ng\u00a0 Abra, Apayao, Kalinga at Mt. Pro\u00advince, tumaas naman ang kaso ng dengue sa lungsod ng Baguio ng 110% habang132% ang itinaas sa lalawigan ng\u00a0 Benguet at 34% sa Ifugao.", "Dalawa naman ang namatay sa Apayao, tatlo sa Abra, tig-lima sa Baguio City at Benguet, tig-dalawa sa Ifugao at Kalinga habang may isa na non-Cordilleran mula Allacapan, Cagayan.", "Patuloy naman ang paalala ng ahensiya sa laging paglilinis ng publiko sa kanilang kapaligiran upang maiwasan ang pagdami ng lamok na may dalang dengue virus."], "category": "National", "title": ["Kaso ng dengue sa Cordillera tumaas"]},
{"content": ["Dahil\u2002sa\u2002dinaranas na panloloko ng pekeng commissioner sa mga tu\u00adrista, nagpapasaklolo na sa sangguniang bayan ng Malay ang Chinese-Taiwanese Tour Guide Association Incorporated.", "Sa inihaing reklamo ng grupo, nakasaad na sila ay labis na nababahala sa lumalalang sitwasyon dahil malaya pa rin umanong nakakagala\u00ad ang mga illegal commissioner at nag-aalok sa mga turista ng iba\u2019t ibang water sports activity na bagsak presyo na kadalasang kinakagat naman ng mga bakasyunista.", "Ilan sa mga rekla\u00admong natatanggap ng Boracay Tourist Assistance Center (BTAC) mula sa mga turista ay estafa nang takbuhan ng mga pekeng tour guides at mga commissioners matapos na magkabayaran.", "Ang mga tour guides umano at mga commissioners ay dapat na lisensiyado at accredited\u00ad ng Department of \u00adTourism (DoT) bago ang kanilang pagtrabaho\u2002sa\u2002isla."], "category": "National", "title": ["Pekeng commissioner kalat sa Boracay"]},
{"content": ["Tinatayang halos P.4 milyon halaga ng pera ang tinangay ng dalawang \u2018di nakikilalang lalaki na nanloob sa isang bingo house sa Kalibo, Aklan.", "Nag-check-in ang mga suspek na kapwa Tagalog speaking sa lodge na nasa itaas ng bingo house kung saan dito na binaklas ang sahig ng lodge na gawa sa kahoy at madaling napasok ang cashier\u2019s office ng \u00adnaturang establishment na nasa ibaba.", "Dakong alas-otso ng umaga nang matuklasan ng mga empleyado ang insidente kung saan tumambad ang sirang steel cabinet na may dalawang vault at \u00adwala na ang naka-bundle na pera na nakatakda sanang \u00adideposito sa bangko.", "Hindi pa matukoy ng mga awtoridad kung anong oras nag-operate ang mga suspek dahil naka-off ang CCTV.", "Inaalam pa ng pulisya ng Kalibo kung inside job ang pangyayari."], "category": "National", "title": ["Bingo house ninakawan"]},
{"content": [" \u2014 Sa loob ng sementeryo itinumba ng mga hindi pa nakilalang salarin ang isang 21-an\u00adyos na matadero na natagpuan noong Huwebes ng umaga sa tabi ng isang puntod sa Brgy. Roxas sa bayang ito.", "Batay sa ulat na nakarating sa tanggapan ni PSr/Supt. Manuel Cornel, Nueva Ecija police director, kinilala ang nasawi na si Raymundo Ramos Acosta, binata, residente ng Brgy. Sta. Catalina sa bayang ito.", "Nabatid sa imbestigasyon ni SPO2 Efren Cara na dakong alas-6:20 ng umaga nang matagpuan umano ng isang magsasaka ang bangkay ng biktima.", "Sa ginawang pagproseso ng SOCO team na pinamunuan ni P/Chief Inspector Marissa Ariola basag ang bungo ni Acosta na binasag umano ng hollow blocks.", "Kasalukuyang pinaghahanap ang suspek na kinilalang si Zaldy Granil na umano\u2019y siyang kasama ng biktima."], "category": "National", "title": ["Bungo ng matadero binasag"]},
{"content": ["Patay ang isang obrero matapos itong malibing ng buhay sa malalim na hukay ng ginagawang subdivision kamakalawa ng hapon sa Naga City, Camarines Sur.", "Agad na hinukay ng mga kasamahan at sinubukan pang dalhin sa pinakamalapit na ospital ang biktimang si Rodelio Mandasoc, 47, residente ng Barangay Bagong Bayan Poblacion ng lungsod na ito, subalit idineklara na rin itong dead-on-arrival ng mga sumuring doktor.", "Lumalabas sa ulat ng pulisya na naganap ang insidente kamakalawa ng hapon habang naglalagay ng \u2018culvert\u2019 ang biktima sa malalim na hukay ng ginagawang Bicolandia Hills Subdivision na matatagpuan sa Barangay Del Rosario nang magkaroon ng landslide at natabunan ng lupa ang lalaki."], "category": "National", "title": ["Obrero nalibing ng buhay"]},
{"content": ["Hinihimok ng bansang New Zealand ang mga estudyanteng Pilipino na mag-apply ng scholarship sa kanilang bansa.", "Ito ang panghihikayat ni New Zealand Ambassador to the Philippines na si David Strachan nang dumalo ito sa isang press briefing sa Davao kung saan sinabi nito na taun-taon ay nagbibigay sila ng 24 post-graduate scholarships sa mga Pinoy sa sektor ng disaster risk management, agri-industries at renewable energies.", "Dagdag pa nito, patuloy na lumolobo ang mala\u00adking bilang ng mga Pinoy na nakikipagsapalaran sa kanilang bansa kung saan mayroon ng 3,600 students noong 2015.", "Ang bansang ito ay may limang unibersidad na kabilang sa top 500 sa buong mundo.", "Nakasisiguro raw ang ating mga kababayan na maganda ang kalidad ng edukasyon na maibibigay ng kanilang bansa para sa mga Pilipino na nais subukan ang kanilang kapalaran doon."], "category": "National", "title": ["Pinoy studes wanted sa New Zealand"]},
{"content": [" \u2014 Umapela ang mahigit isang libong konsumidores ng Pe\u00f1aranda Water District (PWD) dito para masibak sa puwesto ang general manager ng naturang water utility dahil sa umano\u2019y misma\u00adnagement at patung-patong pang mga reklamo.", "Sa pamamagitan ng petisyong ipinarating kay Mayor Ferdinand \u2018Bluboy\u2019 Abesamis ay hiniling na masibak sa puwesto si PWD mana\u00adger Marlon Abesamis, na hindi iba sa alkalde.", "Kabilang sa binanggit na mga reklamo ay ang mababang kalidad ng serbisyo ng PWD, maru\u00adming klase ng tubig na dumadaloy sa mga gripo, pagtaas ng singil ng tubig na walang karampatang public hearing at iba pa.", "Ipinahayag naman ni Mayor Bluboy Abesamis na ipinarating na niya ang petisyon sa Sangguniang Bayan sa pamumuno ni Vice Mayor Joey Ramos na siyang magsasagawa ng kaukulang imbestigasyon."], "category": "National", "title": ["PWD manager pinasisibak"]},
{"content": ["Pormal nang nagbitiw sa International Criminal Court (ICC) ang bansang Russia batay na rin sa utos ni President Vladimir Putin.", "Ayon sa ulat ng AFP, sinabi ni Russian Foreign Ministry na nabigo ang ICC sa inaasahan dito na maging independent international tribunal.", "Sinabi pa nito na hindi epektibo ang ICC kung saan sa loob ng 14 na taon, apat lang na kaso ang nadesisyunan pero bilyun-bilyong dolyar ang gastos.", "Binatikos din ng Moscow ang paghawak ng ICC sa nangyaring kaguluhan sa pagitan ng Russia at Georgia noong taong 2008 at hindi mapagkatiwalaan ang international tribunal sa paghawak ng nasabing kaso.", "Samantala, nirerespeto naman ng ICC ang desis\u00adyon ng Russia.", "Sinabi ni ICC spokesman Fadi El Abdallah, prerogative ng bawat estado ang pagiging miyembro nila ng International Criminal Court.", "Kaugnay nito, nagbanta si Presidente Rodrigo Duterte na susunod sa hakbang ng Russia at magbitiw din ang Pilipinas sa International Crimi\u00adnal Court.", "\u201cThey (Russian) may have thought the International Criminal Court is (useless), so they withdraw their membership\u201d ani Duterte sa kanyang speech sa Davao International Airport bago ito umalis ng bansa patungong Peru para dumalo sa\u00a0 gaganaping APEC Summit."], "category": "National", "title": ["Russia lumayas sa ICC"]},
{"content": ["Walong bangkay ng lalaki na hinihinalang biktima\u2002ng\u2002\u2018summary exe\u00adcution\u2019\u2002ang\u2002sunud-sunod na nadiskubre sa magkakahiwalay na lugar sa lungsod ng Makati at Pasay kamakalawa ng gabi hanggang sa madaling-araw kahapon.", "Pawang mga nakabalot ng packaging tape ang mga mukha at nakatali ang mga kamay at may mga tama ng saksak sa iba\u2019t ibang bahagi ng katawan nang matagpuan ang mga biktima.", "Unang natagpuan dakong alas-10:30 ng gabi\u00ad sa bahagi ng Sen. Gil Puyat, Buendia Avenue\u00ad Brgy. 37 Zone 3 ang bangkay ni Dennis Magdilira, 32, taga-Brgy. 145 Pasay\u00ad City; sumunod ang bangkay ni Efren Escrupulo, 34, walang trabaho, taga-Brgy. 76 Zone 10 na natagpuan dakong alas-11:45 sa may Chapel Road at ang bangkay ni Edgardo Lonseras, 34, taga-Primero de Mayo St., Brgy. 88, pawang mga taga-Pasay City.", "Samantala,\u2002dakong alas-12:30 naman ng madaling-araw nang madis\u00adkubre ng isang security\u00ad guard\u2002ang\u2002dalawang bangkay ng lalaki sa may Cuneta Avenue Barangay 77 Zone 10 bandang alas-12:30 ng madaling-araw.", "Ito ay nakilalang sina June Casan, 54, naninirahan sa Barangay 76 F.B Harrison Barangay 143 at si Ricardo Medina, 22, ng Sarhento Mariano St. Barangay 143.", "May nakapatong na karatola\u2002sa\u2002dibdib\u2002ng limang biktima na may nagsasaad na, \u201cHuwag tularan karnaper, holdaper, pusher, adik at barker, susunod na kayo\u201d.", "Base sa isinumiteng report ni Chief Inspector Rolando Baula, hepe ng Station Investigation Detective\u2002Management Branch ng Pasay City Police, nakilala ang mga biktima sa pamamagitan ng kani-kanilang kamag-anak matapos magtungo\u00ad ang mga ito sa Rizal \u00adFuneral Homes.", "Pawang mga miyembro umano ng Sigue-Sigue Sputnik Gang at sangkot sa mga kasong robbery hold-up ang mga biktima.", "Samantala, magkaparehong estilo rin ang pagkakaligpit sa tatlong natagpuang mga bangkay ng mga hindi nakilalang kalalakihan sa magkahiwalay na lugar sa \u00adMakati City.", "Ang unang bangkay\u00ad ay\u2002natagpuan\u2002dakong alas-12:30\u2002madaling-araw\u00ad sa Morse St. Barangay San Isidro habang ang dalawang bangkay ay natagpuan naman dakong ala-una ng umaga sa Mascardo St., Brgy. Bangkal, Makati.", "Ang mga biktima na pawang nasa edad na 35 hanggang 40-anyos, may katamtaman din ang pa\u00adngangatawan at nakasuot ng kulay itim na t-shirt at maong pants.", "May\u2002mga\u2002nakadikit na papel sa kanilang katawan na nakasaad na \u201cHuwag tularan, bukas kotse,\u2002holdaper,\u2002tulak droga, holdaper ako\u201d."], "category": "National", "title": ["8 BANGKAY NG EJK VICTIMS IKINALAT SA MAKATI, PASAY"]},
{"content": ["Inalerto na ng Local Disaster Risk Reduction and Management Council (LDRRMC) ang publiko sa mga bayan ng Cagayan at Isabela para sa inaasahang pagbaha bunsod ng pagtaas ng ilog dulot ng malakas na pag-ulan sapul pa kamakalawa.", "Sa abiso ng LDRRMC, nakapagtala na ng pagtaas ng tubig sa Ganano, Magat at Siffu River at nagbabadya ang pagbaha sa mga mabababang lugar sa mga bayan ng Echague, Jones, Angadanan, Alicia at Cauayan sa lalawigan ng Isabela.", "Siyam na bayan pa sa Isabela ang posibleng bahain partikular ang Naguilian, Gamu, Ilagan, Tumauini, Delfin Albano, Sto. Tomas, Cabagan, Sta. Maria at San Pablo dahil sa pagtaas ng tubig sa Pinacanauan River.", "Samantala, sa lalawigan naman ng Cagayan, labingtatlong bayan ang nanganganib na bahain.", " Batay sa flood advisory, apektado rin ng pagtaas ng tubig sa Pinacanauan River ang mabababang lugar sa Tuguegarao City, Enrile, Tuao, Solana, Iguig, Amulung, Alcala, Gattaran, Lallo, Lasam, Baggao, Camalaniugan at Aparri.", "Payo\u2002ng\u2002lokal\u2002na pamahalaan sa mga residente ng mga nabanggit na bayan, mag-antabay sa posibleng patuloy na pagtaas ng tubig sa ilog.", "Nakaalerto na rin ang mga tauhan ng PDRRMC sa Cagayan at Isabela kung saka-sakaling kailanganin na magpatupad ng karampatang aksyon."], "category": "National", "title": ["Cagayan, Isabela inalerto sa pagbaha"]},
{"content": [" \u2014 Itinumba kahapon ng mga armadong kalalakihan ang dating\u00ad alkalde ng Ozamiz\u00ad City at ngayon ay provincial\u00ad board member sa \u00adMisamis Occidental.", "Kinilala ng pulisya\u00ad ang biktima na si Roland\u00ad Romero at agad itong napatay dahil sa mga tama\u00ad ng bala mula sa .45 caliber pistol. Tinira\u00ad ng 4 na kalalakihan na sakay ng 2 motorsiklo si Romero sa labas ng isang \u00adsanglaan.", "Agad din tumakas ang mga salarin ng masigurong patay na ang kanilang target. Hindi pa mabatid ang motibo sa pamamaslang.", "Naging \u00adkontrobersyal si Romero noong 2013 elections matapos itong ireklamo diumano ng pangha-harass sa isang television crew. Tumakbo\u00ad noon si Romero bilang \u00adalkalde ngunit natalo.", "Ayon sa National Union of Journalist of the Philippines, inagaw ni Romero ang mga camera at kagamitan ng crew ng Ronda Balita at na-harass at tinutukan pa ng baril diumano ang reporter na si Elena Pelare at kanyang\u00a0 cameraman na si Melito\u00ad Opena at anchor Danny\u00ad Pilar matapos silang magtangkang kapanayamin ito."], "category": "National", "title": ["Board member itinumba"]},
{"content": ["Pinawalang-sala kahapon ng Sandiganbayan sa kasong graft si dating Makati City Mayor Eleni\u00adta Binay dahil sa pagbili ng mga kagamitan sa opisina na nagkakahalaga ng P13.25 milyon para sa itinayong bagong Makati City Hall.", "Ayon sa Sandiganbayan 4th Division, ang pag-abswelto kay Binay ay dahil na rin sa kabiguan ng prosekusyon na maes\u00adtablisa ang mga elemento sa kaso para mapatuna\u00adyang nagkasala ito.", "Bukod sa dating alkalde ay abswelto rin ang kapwa akusado nitong sina dating Makati councilor at general services chief Ernest Aspillaga at Vivian Edna Edurise.", "Ang reklamo laban kay Binay ay nag-ugat nang bumili umano ito ng mga kagamitan para sa Makati City Hall mula sa private contractor na Office Gallery International noong Disyembre 1999 hanggang Pebrero 2000 na nagkakahalaga ng P13.25M. Lumilitaw umano sa ginawang audit report na overpriced ito ng P3.6M."], "category": "National", "title": ["Mrs. Binay abswelto uli sa graft case"]},
{"content": ["Ibibigay na sa Janua\u00adry 2017 ang first set ng \u2018two-gives\u2019 na pension hike ng Social Security System (SSS) sa mga pensioners na nagkakahalaga ng P1,000. Ito ay kinumpirma kahapon ni SSS chairman Amado Valdez matapos ang pakikipag-usap sa mga mambabatas.", "Ayon kay Valdez, positibo ang pagtanggap ng Kongreso sa hiling nilang gawing staggered o hati sa dalawang set ang pagbibigay ng pension hike para mabuo ang P2,000 na increase.", "\u201cHopefully January next year maibigay na itong staggered pension increase. Basta malapit na kasi very open ang Congress sa mungkahi natin,\u201d wika ni Valdez.", "Aminado si Valdez na malaking pondo ang mawawala sa SSS, pero kailangan umano itong maibigay alinsunod sa kagustuhan ng administrasyon na bigyan ng dagdag na benepisyo ang mga pensioners."], "category": "National", "title": ["P1K SSS pension hike ramdam sa Enero"]},
{"content": ["Aminado si Pangulong Rodrigo Duterte na sinasadya niya na magpakita ng kagaspangan sa kanyang pagsasalita kagaya nang pagmumura upang makuha ang atensyon ng ibang bansa.", "\u201cI purposely do it. My own style. Pero sinasadya ko \u2018yan actually kung talagang galit ako talagang ganun lang po,\u201d bahagi ng pahayag ni Duterte sa kanyang departure speech kahapon sa Davao International Airport bago tumulak patungong Lima, Peru.", "Muling iginiit ng Pangulo na hindi lahat ng namatay sa kampanya laban sa ilegal na droga ay isisisi na lamang sa kanyang gobyerno.", "Nagbigay rin muli ng paliwanag na kaya ginagawa nitong alipustahin ang ibang international observers at leaders ay para maunawaan ang kanyang paliwanag sa usapin ng extrajudicial killings (EJK)."], "category": "National", "title": ["Bad manners sinasadya ko \u2014 Duterte"]},
{"content": ["Ikinagalak ng Palasyo ng Malaca\u00f1ang ang mataas na net satisfaction rating ng gobyernong Duterte sa third quarter ng 2016 sa isinagawang survey ng Social Weather Stations (SWS).", "\u201cWe thank the Filipino people for giving the highest initial net satisfaction rating,\u201d pahayag ni Presidential Communications Office (PCO) Secretary Martin Andanar nang hingan ng reaksyon sa resulta ng survey.", "Sinabi pa ni Andanar na ang \u2018very good\u2019 +66 net satisfaction rating ng Duterte administration ay bunga ng inspirasyon at\u00a0 tatag ng Pangulo at ng kanyang team para doblehin ang oras at lakas na labanan ang ilegal na droga, kriminalidad at korapsyon na nagresulta ng paglakas ng ekonomiya ng buong bansa.", "GDP, tumaas sa 7.1%", "Ipinagmalaki rin ng Malaca\u00f1ang ang paglakas ng gross domestic product (GDP) ng bansa sa third quarter ng taong 2016 na naitala sa 7.1%."], "category": "National", "title": ["Palasyo nagpasalamat"]},
{"content": ["Handa si Pangulong Rodrigo Duterte na mauna sa pag-anib sakaling bumuo ng \u2018new order\u2019 ang China at Russia.", "Binigyan-diin pa nito na\u00a0 nakahanda itong tumiwalag sa United Nations (UN) matapos igiit na walang silbi at nagawa ang naturang samahan.", "\u201cIf China and Russia will decide to create a new order I\u2019ll be the first to join, aalis ako d\u2019yan,\u201d na ang pinatutungkulan ay ang UN na dating tinatawag na League of Nations.", "Ipinunto pa ng Pa\u00adngulo na pinakaprayoridad pa rin niya at nagsisilbing patnubay ay ang kapakanan ng mamamayang Filipino.", "Aniya, anuman ang mapag-usapan sa kanyang pakikipagpulong sa Asia Pacific Economic Coope\u00adration (APEC) summit sa Peru, gayundin sa bilateral talks kay Russian President\u00a0 Vladimir Putin, titiyakin niyang para ito sa interes ng sambayanang Filipino."], "category": "National", "title": ["New Order ng China at Russia: Sasali ako!"]},
{"content": ["\u201cWalang\u2002sinumang ma\u00adaring makapagpilit sa akin na mag- resign.\u201d", "Sagot ito kahapon ni Senador Leila de Lima sa panawagan ni Chief Presidential Legal Counsel Salvador Panelo sa senadora na magbitiw na ito matapos ang kanyang pag-amin sa kanilang re\u00adlasyon ng kanyang dating driver at bodyguard na si Ronnie Dayan, na tinu\u00adring na umano\u2019y \u201cbagman\u201d sa New Bilibid Prison (NBP).", "\u201cNo one can force me to resign,\u201d giit ni De Lima kasabay ng pagsasabing ang pagbibitiw ay isang personal na desis\u00adyon.", "\u201cResignation is a personal decision,\u201d giit ni De Lima.", "Ayon pa sa senadora, ang kanyang pag-amin sa relasyon nila ng kanyang dating \u00addriver ay \u00adginamit na naman ng kanyang mga \u00addetractors para siya\u2019y pagbitiwin ngunit hindi na niya umano papatulan ito.", "Kaugnay pa rin sa relasyon nila ni \u00adDayan, nilinaw ng senadora na hiwalay umano ito sa kanyang asawa noong panahon na may namagitan sa kanila."], "category": "National", "title": ["No way!"]},
{"content": ["Nagpahayag ng pagkaalarma si Pangulong Rodrigo Duterte sa pagtaas ng bilang ng kaso ng child abuse sa bansa.", "Bukod dito, dumami rin aniya ang pang-aabuso sa mga kababaihan.", "\u201cOn the rise itong child abuse sexual or battery and itong crime against women medyo tumataas, I think I have to talk to DSWD (Department of Social Welfare and Development),\u201d paghahayag nito bago lumipad patungong APEC summit kahapon ng hapon.", "Binanggit nito na aasikasuhin niya ang nasabing mga problema pagbalik ng bansa.", "Idinagdag ng Pangulo na nag-ugat ang problema dahil walang personal touch ang mga magulang at kadalasan ay iniiwan lamang ang kanilang mga anak sa kanilang mga kamag-anak.", "Samantala, binigyan-diin ng Pangulo na matagumpay ang pamahalaan sa pagsupil sa problema sa ilegal na droga kaya naman marami ngayon ang dumidiskarte sa ibang krimen at ilegal na aktibidad.", "\u201cAnd I hope patapos na ang fight against drugs there\u2019s now a lesser supply, problem is bumalik sila doon sa kidnapping pati holdap and the other common crimes not related to drugs because it is easy, really itong sa shabu less danger problem is you really cannot stop people even in progressive countries they are at it there are no exceptions,\u201d ayon pa kay Duterte."], "category": "National", "title": ["Next target: Krimen!"]},
{"content": ["Pinoprotektahan at iti\u00adnatago umano ng isang mataas na opisyal sa northern Luzon ang da\u00adting driver/bodyguard at umano\u2019y \u2018bagman\u2019 ni Senator Leila de Lima na si Ronnie Dayan.", "Ito ang ibinulgar ni Justice Secretary Vitaliano Aguirre nang patuloy itong nagtatago sa kabila ng subpoena at warrant of arrest na ipinalabas ng House Committee on Justice laban sa kanya.", "\u201cWe were told that Ronnie Dayan is being protected by some high public officials in his home province of Pangasinan and other northern provinces up to Baguio. Diyan siya nagtatago, diyan siya nagpapalipat-lipat,\u201d ayon kay Aguirre.", "Nabatid na huling nakita ng kanyang pamilya si Dayan noong nakalipas na Hulyo. Sinabi ng kapatid nitong babae na alam nila ang umano\u2019y na\u00adging relasyon nito kay De Lima dahil inamin umano ito sa kanila ni Dayan.", "Nanawagan din ang kapatid ni Dayan na hindi binanggit ang panga\u00adlan na lumabas na ito\u00a0kung siya ay buhay pa at harapin ang mga alegasyon laban sa kanya.", "Nababahala rin ang pamilya na maging mitsa ng buhay nito ang P1 mil\u00adyon pabuya na kina\u00adlap ng Volunteers Against Crime and Corruption (VACC) kapalit ng impormasyon para sa kanyang pagkakaaresto.", "Samantala, nakatakdang dumating bukas ang drug lord na si Kerwin Espinosa na susunduin ng ipinadalang team ng Philippine National Police (PNP) sa Abu Dhabi, United Arab Emirates.", "Ayon kay Aguirre, handa siyang isailalim sa Witness Protection Program (WPP) sina Espinosa at Dayan kung sa tingin nila ay nanganganib ang kanilang buhay sa pagtestigo laban kay De Lima."], "category": "National", "title": ["Ronnie Dayan protektado ng ilang opisyal ng gobyerno"]},
{"content": ["Pinawi kahapon ng isang opisyal ng Malaca\u00f1ang ang pangambang malapit nang ideklara ni Pangulong \u00adRodrigo Duterte ang Martial Law dahil sa lumalalang karahasan sa iba\u2019t ibang panig ng bansa.", "Tiniyak ni Presidential Spokesperson \u00adErnesto Abella na kahit sinabi na ni Pangulong Duterte noong Martes ng gabi na magiging\u2002\u201ccontingency measure\u201d niya ang Martial Law, malayo pang magkaroon ng katuparan ito.", "\u201cNo imminent declaration, unless of course sabi idi-declare, this area, I mean if conditions, if the necessary conditions are there, but if and when that really a process that demands a process,\u201d paliwanag ng opisyal.", "Nang matanong na\u00adman\u00ad\u2002sa\u2002isinagawang press conference sa Palasyo kung nagdududa ang Pangulo sa kapabilidad ng awtoridad na panati\u00adlihin ang peace and order sa bansa kung kaya\u2019t nagbantang magdeklara ng Martial Law, sinabi ni Abella na gusto lang ng Pangulo na lumikha ng \u201cawareness\u201d sa isyu.", "Noong \u00adNobyembre 11 ay nagbanta rin si Pangulong Duterte na maaari niyang suspen\u00addihin ang writ of habeas corpus para masugpo ang rebelyon sa Minda\u00adnao at ang ilegal na droga sa bansa.", "Ang pahayag ng Pa\u00adngulo ay kinastigo ng maraming senador sa pagsasabing sa banta ng rebelyon at invasion lamang maaaring suspen\u00addihin ang writ of habeas corpus at hindi sa war on drugs ng administrasyon.", "Supalpal kaagad kay Senador Antonio Trillanes ang inumang na Martial Law ni Pangulong Rodrigo Duterte. Aniya, pinaniwala at pinaasa ng Pangulo ang taumbayan na susugpuin niya ang problema sa droga ngunit nagpapalutang ito ng Martial Law dahil hindi nito ka\u00adyang tuparin ang kanyang pangako."], "category": "National", "title": ["Martial Law, malabo"]},
{"content": ["Suportado ng Bureau of Customs (BOC) ang plano ng Department of Finance (DOF) na isaila\u00adlim sa lifestyle check ang mga opisyales nito upang malaman\u2002kung\u2002sinu-sino ang dapat na masibak sa tungkulin dahil sa hindi maipaliwanag na kayamanan.", "Sinabi\u2002ni\u2002Commissioner Nicanor Faeldon na tiwala ito sa plano ng DOF dahil isa ito sa mga paraan para mawala sa posisyon ang mga disho\u00adnest personnel sa ahensya bilang katugunan sa nais ni Pangulong Rodrigo Duterte na malinis sa kurapsyon ang BOC.", "\u201cThis is what we\u2019ve been trying to do. We are continuously tracking bureau officials who are believed to be very corrupt,\u201d sabi ni Faeldon.", "Aniya nang maupo ito sa BOC ay isa sa prayoridad nito na linisin sa katiwalian ang ahensya kung saan inihalimbawa pa nito na simula noong Hul\u00adyo hanggang Oktubre ng kasalukuyang taon ay 18 kaso ang isinampa laban sa ilang tauhan nito.", "Sa\u2002nasabing\u2002bilang, 14 kaso ang isinampa sa Department\u2002of\u2002Justice (DOJ).", "Kabilang na sa pinakamataas na opisyal na kinasuhan ay si Atty. Arnel Alcaraz na nagsilbing officer-in-charge ng Enforcement Group ng katiwalian sa National Bureau of Investigation (NBI) dahil sa umano\u2019y extortion activities."], "category": "National", "title": ["Mayayamang BuCor officials, tatalupan"]},
{"content": ["Lalaban bilang pinakamatandang nabubuhay na tao sa Guinness Book of World Records ang isang Pinay na may edad na 119.", "Ayon sa ulat, isinumite na ng mga \u00advolunteers mula sa isang resort sa Puerto Princesa City ang kasaysayan ni Francisca Susano, ang \u00ad119-anyos na harmonica-playing lola sa Palawan sa \u00adGuinness organization.", "Sinasabing isinilang si Susano noong Set\u00adyembre 11, 1897, na tatlong taon ang tanda mula sa kasalukuyang kinikilalang pinakamatandang nabubuhay na si Emma Morano ng bansang \u00adItaly na may edad na 116.", "Nabatid na kasalukuyan nang pinag-aaralan at bineberipika ng Gerontology Research Group ang tunay na edad ni Susano.", "Sa paliwanag ni Susano, sinabi nitong \u00adinabot nito ang 119-anyos dahil sa pagiging positibo nito sa buhay at kumakain ng masusustansya at umiiwas sa mga nakalalasing na inumin."], "category": "National", "title": ["Oldest Pinay lalaban sa Guinness"]},
{"content": ["Kinumpirma ni da\u00adting Senador Jinggoy Estrada na ipinasok sa ospital noong Martes ng gabi ang kanyang amang si dating Pa\u00adngulo at ngayon ay Manila Mayor Joseph Estrada upang sumailalim sa \u201cminor surgery\u201d.", "Gayunman, agad namang nakalabas ng UST Hospital ang da\u00adting pangulo matapos ang minor surgery sa kanyang kamay.", "\u201cNothing\u2002to\u2002be alarmed,\u201d ayon sa mensaheng ipinarating ni Estrada sa pamamagitan ng kanyang staff.", "Kasalukuyang naka\u00adkulong ang batang Estrada sa Custodial Center ng Philippine National Police (PNP) sa Camp Crame dahil sa kinakaharap na plunder at graft case sa Sandiganbayan.", "Hindi rin umano na\u00adbabahala ang dating senador sa kalagayan ng kanyang ama dahil \u201cmalayo naman sa bituka\u201d ang isinagawang minor surgery sa kamay ng da\u00adting pangulo.", "Mabilis na kumalat sa social media ang ba\u00adlita na na-stroke umano si Estrada at mabilis na isinugod sa UST Hospital noong Martes ng gabi.", "Nang hingan ng re\u00adaksyon si Bambi Purisima, isa sa media relations officer ni Erap, mariing itinanggi nito ang balita.", "\u201cNegative iyon, andito nga siya \u00adngayon sa office e,\u201d sabi ni \u00adPurisima.", "Sinabi pa nito na nasa loob ng kanyang opisina ang alkalde at abala sa mga gawain.", "Sa kabila ng mga pahayag na ito, matunog pa rin ang balita na naospital si Estrada dahil hindi ito nagpa\u00adkita o nagsalita para itama ang mga lumabas na balita.", "\u201cNo idea,\u201d ang tugon naman ni Senador JV Ejercito nang tanu\u00adngin kaugnay sa kalagayan ng ama.", "Si Estrada ay mag-80-anyos sa darating na Abril 19, 2017. (Boyet Jadulco/Noel Abuel/ Eralyn Prado/Juliet de Loza-Cudia)"], "category": "National", "title": ["Erap naospital"]},
{"content": ["Mas mabuting umuwi na umano ng Pilipinas ang mga undocumented\u2002overseas Filipino workers (OFWs) na kilala rin sa tawag na TNT o tago ng tago na nananatili sa Estados Unidos bago pormal na manungkulan si US President-elect Donald Trump sa Enero ng susunod na taon.", "Apela ito ng Department of Labor and Employment (DOLE) sa lahat ng mga undocumented workers na Fili\u00adpino kasunod ng banta ni Trump na prayo\u00adridad nitong paalisin ang lahat ng illegal immigrants sa US at paba\u00adlikin sa kani-kanilang bansa kabilang na ang mga OFWs.", "Tiniyak ni DOLE Sec. Silvestre Bello III na makakaasa ng tulong ang lahat ng undocumented workers na magdedesisyong umuwi na lamang sa Pilipinas bago pa mahuli ng US autho\u00adrities.", "\u201cWe have already established a mechanism for businesses to be able to provide employment opportunities. Providing them employment here won\u2019t be that difficult,\u201d sabi ni Bello.", "Una nang pinawi ng DOLE at ng Department of Foreign Affairs (DFA) ang pangambang mara\u00adming Filipino na apektado ng polisiyang ipatutupad ng Trump admi\u00adnistration laban sa mga illegal immigrants dahil sa halos lahat ng Filipino sa US ay legal ang pana\u00adnatili sa nasabing bansa.", "\u201cIf you are \u00adtalking about OFWs that are \u00adillegal, they are very minimal. Most of our OFWs there are documented and are legal,\u201d dagdag pa ni Bello.", "Ngunit base naman sa tala ng Commission on Filipinos Overseas (CFO), tinatayang nasa 271,000 Filipino ang ilegal na nananatili sa US."], "category": "National", "title": ["PINOY TNT UWI NA!"]},
{"content": ["Nasawi\u2002ang\u2002isang lalaki\u00ad na bulag ang isang mata\u00ad matapos manlaban sa mga tauhan ng Manila Police District (MPD) -Police Station 6, habang naaresto\u00ad naman ang apat na kataong\u00ad pinaghihinalaang\u00ad drug user,\u00ad kahapon ng \u00admadaling-araw sa Sta. Ana, Maynila.", "Sa imbestigasyon ni SPO2 John Duran, ng Manila Police District-homicide section, naisugod pa sa Sta. Ana Hospital, ang suspek na si Dian\u00ad Ursua, alyas \u2018Bulag\u2019\u00ad at taga-2913 Tejeron St. Sta. Ana, Maynila.", "Habang iniimbestigahan naman sa nabaggit na himpilan ng pulisya ang mga naarestong sina Salvacion Nuqui, alyas \u2018Gemma\u2019, 43; Zaldy Roy Dehilo,\u2002alyas\u2002\u2018Duroy\u2019, 45; Ronald Bongabong, alyas \u2018Roy\u2019, 32; at Kathleen Cabagnoy, pawang taga Sta. Ana, Maynila.", "Naganap umano ang insidente dakong alas-12:05 ng madaling-araw sa loob ng bahay ni Ursua, nang magkasa ng buy-bust ope\u00adration sina PC/Insp. Dennies Gimena.", "Tinangka umano nitong barilin si PO1 Pius Owen Canlas pero naunahan siya ng pulis.", "Samantala,\u2002napatay din nang manlaban ang isa pang drug pusher na si\u2002Arnel\u2002Baloca,\u200252\u2002at taga-742 H Benita St. Gagalangin, Tondo, Maynila\u00a0 nang tangkaing manlaban ito sa mga pulis."], "category": "National", "title": ["Bulag na pusher, 1 pa dedo sa drug ops"]},
{"content": ["\u2014 Nasaksak ng isang ama ang sariling anak na babae na dapat sana ay sa asawa, sa kalagitnaan ng kanilang away kahapon ng madaling-araw sa bayan ng Dumalinao sa Zamboanga del Sur.", "Nakilala ang ama na si Promencio Anghad, 57 at nagtangka pa itong magpakamatay sa pamamagitan ng pag-inom ng lason\u00ad nang makitang \u00adduguan ang 4-anyos na babaeng anak.", "Hindi naman nasuga\u00adtan ang asawang si Daisy\u00ad at ayon sa pulisya ay parehong nasa pagamutan ang mag-ama. Nasa kritikal na kondisyon ang ama dahil sa pag-inom nito ng lason.", "Nabatid na selos ang pinagmulan ng away ng mag-asawa sa loob mismo\u00ad ng kanilang bahay sa Barangay Paglaum.", "Dalawang sugat sa katawan ang tinamo ng bata, ayon sa pahayag ng pulisya. Nahaharap naman sa kaso ngayon si Promencio dahil sa pagkakasaksak nito sa anak."], "category": "National", "title": ["Anak na babae nasaksak ng ama"]},
{"content": ["Ipinagmalaki ng Department of Public Works and Highways (DPWH) na natapos na nito ang circumferential road sa lalawigan ng Surigao del Norte na makakatulong para mapalago ang turismo sa nasabing lugar.", "Base sa isinumiteng ulat ng DPWH Region XIII, ang road improvement project ay kinapapalooban ng pagsesemento at paglalagay ng concrete box culvert at ng cross-drainage reinforced concrete pipe culvert para magsilbing proteksyon sa pagguho ng lupa.", "Ang nasabing proyekto ay pinaglaanan ng P144 milyon kung saan \u00adisinaayos ng DPWH ang 5.8 kilometro ng kalsada na mag-uugnay sa tatlong barangay sa bayan ng Mainit sa Surigao del Norte at inaasahan na dadayuhin na ng mga lokal at dayuhang turista ang Lake Mainit, na ikaapat na pinakamalaking lawa sa bansa.", "\u201cLake Mainit provides the public with scenic view of its unspoiled waters and magnificent experience with Mindanao Forest Kingfishers, white-breasted sea eagle, gurami, casili\u00ad and marine flora such as fire orchid, water lilies,\u00ad indian lotus, that are seen to boost the tourism\u00ad growth in the area,\u201d \u00adayon sa DPWH.", "Maliban sa pagsasaayos ng kalsada sa Lake Mainit, naisaayos din ng DPWH ang mga kalsada ng NRJ-Cagniog-Cayutan-Canlipa Port Area Road sa Surigao City; ang access road sa Do\u00f1a\u00ad Helene Port sa Socorro,\u00ad Bucas Grande Island; ang Sayak-Airport-Antipolo-Tuburan-Quezon-Mabini Road; at ang Socorro Port-Jct. Songkoy-Sudlon-Sohoton Cove, sa Siargao."], "category": "National", "title": ["Turista dadagsa sa Surigao del Norte"]},
{"content": ["Nagkaroon ng tensiyon at napasugod ang mga tauhan ng Manila Police District-Explosive and Ordinance\u00ad Division (MPD-EOD) sa isang condominium\u00ad\u00a0 sa Malate, Manila matapos mapagkamalang bomba ang isang alarm clock na \u00aditsurang \u2018bomba\u2019 kahapon ng alas-10:00 ng umaga.", "Nalaman na isang trabahador sa ika-29 palapag ng Birch Tower\u00ad \u00adCondominium na matatagpuan sa Jorge Bocobo St., ang nakakita ng naturang orasan, na mistulang \u2018timer\u2019 ang hitsura at nakapatong sa mga tila dinamita, kung kaya\u2019t inakala niyang pampasabog ito.", "Kaagad naman dinala ng mga empleyado sa kalsada ang \u2018bomba\u2019 at tumawag ng mga pulis habang inilikas din ang lahat ng tao mula sa gusali.", "Nang dumating ang mga tauhan ng bomb squad ay kaagad nilang binusisi ang \u2018bomba\u2019 at dito natuklasan na alarm clock lamang pala ito.", "Sinabi ni PS/Insp. Arnold Santos,\u00ad hepe ng MPD-EOD, maraming mabibilhan ng katulad na alarm clock, lalo na sa Divisoria at ito na ang ikalawang pagkakataong rumesponde sila sa orasang inakalang bomba.", "Nabatid na dakong alas-10:45 ng umaga naman nang tuluyang maibalik sa normal ang sitwasyon sa lugar."], "category": "National", "title": ["Condo binulabog ng alarm clock bomb"]},
{"content": ["Pinapa-audit na ng Department of Agrarian Reform (DAR) kung natupad na ba ng pamilya Cojuangco ang P1.3 billion payout sa mga 6,212 na magsasaka ng Hacienda Luisita.", "Sa inilabas na statement ni DAR Secretary Rafael Mariano, sinabi nito na nakikipagtulungan sila ngayon sa tatlong auditing firm para kwentahin kung saan napunta ang dapat ay cash payout sa mga magsasaka.", "Ang P1.3B na payout ay kasama sa 2012 Supreme Court (SC) ruling na nag-atas sa pamilya Cojuangco na bayaran ang hindi naibigay na backpay sa mga magsasaka ng Hacienda Luisita Inc. (HLI) na pinasu\u00adsweldo lang ng HLI noon ng P9.50 kada linggo.", "Ipinamamahagi rin ng SC ang 4,335 ektarya na bahagi ng Hacienda Luisita sa 6,212 farmer beneficiaries.", "Pero ayon kay Mariano, marami na aniya ang nangamatay na benepisyaryo pero tila natabunan na ng malalaking isyu ang problema ng mga magsasaka ng HLI dahil hanggang ngayon ay hindi pa napapakinabangan ang utos ng Korte Suprema.", "Natuklasan din umano ni Mariano na sa halip na parte-partehin ang 4,335 ektaryang lupa sa lahat ng benepisyaryo ay ni-raffle ito ng mga nakaraang DAR secretaries at hanggang ngayon ay hindi alam kung papaano ito hinati-hati."], "category": "National", "title": ["P1.3B payout sa Luisita farmers, bubusisiin"]},
{"content": ["Hindi nag-aksaya ng panahon ang mga elemento ng Amadeo Municipal Police Station sa Cavite, matapos arestuhin ang mag-live in na itinuturong responsable sa pagpatay sa kanilang kaanak, sa krimeng nadiskubre noong Enero ng kasalukuyang taon.", "Sa\u2002panayam\u2002ng Abante kay C/Insp. Dhefry Punzalan, hepe ng Amadeo MPS, nabatid na dinakip sina Christopher Amon y Vergara 39-anyos at Eloisa Bayot y Gelacio, 42-anyos sa pinaglunggaan ng mga ito sa Brgy. Tubuan 1, Silang, Cavite, dakong alas-4:30 ng hapon kamakalawa.", "Ang mga suspek ang itinuturong responsable sa pagkawala ng mga kaanak nilang biktima na sina Eleuterio Bayot at Maria Victoria Bayot noong Setyembre ng nakalipas na taon, na tanging ang Toyota Fortuner ng mag- asawa na may mga tama ng bala ang narekober ng pulisya.", "Makalipas ang apat na buwan ay nahukay ang labi ng mag-asawa sa isang pineapple plantation sa Amadeo, Cavite sa tulong ng isang testigo. Nabatid rin na awayan sa partehan ng lupa at pagbebentahan nito ang ugat sa nasabing krimen."], "category": "National", "title": ["Mag-live in, dinakma sa pagpatay ng kaanak"]},
{"content": ["Nag-alok\u2002ng\u2002tatlong buwan na\u2002amnestiya\u2002ang bansang Qatar laban sa mga iligal na naninirahan sa nasabing bansa.", "Ayon kay Labor and Employment\u2002Secretary Silvestre\u2002H.\u2002Bello\u2002III base\u2002sa\u2002impormasyong ipinadala ni Labor Attach\u00e9 David Des Dicang ng Philippine Overseas Labor Office sa Qatar, ini\u00adhayag ng Qatar\u2019s Mi\u00adnistry of Interior (MOI) ang nasabing amnestiya para sa mga manggagawang Pinoy na iligal na nagtatrabaho sa nasabing bansa.", "\u201cI welcome this piece of\u2002good\u2002news\u2002for\u2002our overstaying OFWs of a still undetermined number as it gives them the opportunity to finally go home to their families in the Philippines, and allow them to start new lives,\u201d sabi ni Bello.", "Idinagdag pa ng kalihim na ang nasabing amnestiya ay kauna-unahan sa loob ng 12-taon na nagsimula noong Setyembre 1 hanggang Disyembre 1, 2016.", "Sakop ng nasabing amnestiya\u2002ang\u2002lahat ng dayuhan na naninirahan sa Qatar na nilabag ang Law No. 4 of 2009, na nagsasaad na nire-regulate ang pagpasok, paglabas at resi\u00addence\u2002at\u2002sponsorship ng\u2002mga\u2002expatriates."], "category": "National", "title": ["3-buwan amnesty inilatag ng Qatar"]},
{"content": ["Binitiwan ni Manila Regional\u2002Trial\u2002Court (MRTC),\u2002Branch\u200217 Judge Felecitas Laron\u00ad Cacanindin\u2002ang\u2002pag\u00adhawak sa drug case na isinampa laban kina Marine Lt. Col. Ferdinand Marcelino at Chinese national na si Yan Yi Shou, dahil sa personal na dahilan.", "Ipinaliwanag ng hukom na napilitan siyang bitiwan ang kaso dahil matalik niyang kaibi\u00adgan nu\u2019ng high school ang kapatid na lalaki ni dating Philippine Drug Enforcement Agency (PDEA) Director General Arturo Cacdac.", "Si Cacdac ang nagsisilbing\u2002anti-narcotics chief nang maaresto sina Marcelino at Yan Yi Shou sa isang clandestine shabu laboratory sa Sta. Cruz, Maynila noong Enero 21, 2016.", "Bukod pa sa kapwa sila taga-La Union ni Cacdac at nagtapos sa parehong high school kaya\u2019t nagdesisyon siyang bitiwan na ang kaso.", "Sinabi ni Cacanindin na para maalis umano ang mga pagdududa at ang pagiging patas niya sa paghawak sa kaso, minarapat niyang mag-inhibit na lamang alang-alang sa diwa ng katarungan."], "category": "National", "title": ["Judge sa kaso ni Marcelino, nag-inhibit"]},
{"content": ["Napilitang\u2002magbitiw sa\u2002posisyon\u2002ang\u2002isang babaeng alkalde sa Estados\u2002Unidos\u2002matapos makatanggap ng batikos mula sa social network sa Facebook post nito na isinalarawan si First Lady Michelle Obama bilang \u2018ape in heels\u2019.", "Ayon sa ulat, nag-resign si Beverly Whaling, alkalde ng maliit na ba\u00adyan ng Clay ng West Virginia bunsod ng batikos na tinanggap nito mula sa international attention at netizens.", "Samantala, iniulat din na sinibak sa posisyon si Clay\u2002County\u2002Development Corp. director Pamela Ramsey na nakausap ni Whaling sa Facebook accounts.", "Base sa ulat, nag-post si Ramsey\u00a0ng katagang \u201cIt will be refreshing to have a classy, beautiful, dignified first lady back in the White House. I\u2019m tired of seeing an ape in heels\u201d.", "Tumugon\u2002naman\u2002si Whaling ng \u201cJust made my day Pam.\u201d", "Sinasabing\u2002matapos ang eleksyon kung saan nanalo si Donald Trump ay\u2002binanggit\u2002ni\u2002Wha\u00adling at Ramsey ang masasakit na pahayag laban sa kabiyak ni US President Barack Obama.", "Matapos\u2002ang\u2002ilang araw ay inalis sa Facebook\u2002pages\u2002ng\u2002dalawa ang mensahe ng mga ito."], "category": "National", "title": ["US mayor na lumait kay Michelle Obama, nagbitiw"]},
{"content": ["Handa na ang pulisya sa Boracay para sa pagbibigay ng seguridad sa pagdaong ng isang international cruise liner na may sakay ng 3,000 pasahero at crew sa karagatang sakop ng nasabing isla sa Boracay.", "Ayon\u2002kay\u2002Department of Tourism (DOT)-Boracay\u2002head Kristoffer Leo Vellete, sa Nobyembre 22 sa isla ng Boracay ay nakatakdang\u2002dumaong ang cruise ship na Le\u00adgend of the Seas.", "Ang pagdaong ng nasabing cruise ship ay isa sa magbibigay ng pagtaas ng antas ng turismo sa nasabing isla.", "Una\u2002nang\u2002naging matagumpay ang pag\u00addaong ng Japanese cruise ship na MS Paci\u00adfic Venus sa Boracay sa kauna-unahang pagkakataon noong nakaraang linggo."], "category": "National", "title": ["Cruise liner sa Boracay"]},
{"content": ["ZAMBOANGA CITY \u2014 Pinalaya ng Abu\u2002Sayyaf\u2002Group (ASG) ang isang 42-an\u00adyos na amang dinukot sa\u00a0Zamboanga Sibugay, ngunit bihag pa rin ng rebeldeng grupo ang anak na lalaki nito sa Sulu, isa sa limang lalawigan ng magulong Autonomous Region in Muslim Mindanao (ARMM).", "Nabatid na pinakawalan si Elmer Romoc nitong Nobyembre 14 sa bayan ng Jolo at sumakay ng ferry patungong Zamboanga City at dumating kinabukasan kung saan ay sinundo ito ng kanyang asawang si Nora, 44, ilang kaanak at mga pulis. Hindi nabatid kung magkanong ransom ang ibinigay ng pamilya sa ASG.", "Kinumpirma rin kahapon ng\u00a0Western Min\u00addanao Command ang pag\u00adlaya ni Romoc na dinala umano sa tanggapan ng pulisya upang makunan ng pahayag. Inginuso naman ng militar sina\u00a0Ador Abdullah at Haber Susukan na siyang nasa likod ng kidnapping.", "Dinukot ng ASG noong Agosto 5\u00a0si Romoc at asawa nito, gayun din ang kanilang anak na si Ricson, 8, mula sa kanilang bahay sa Barangay Kulisap sa bayan ng Payao at dinala sa Sulu gamit ang isang speed boat. Naunang pinalaya si Nora noong\u00a0Agosto 22 upang makahanap ng pamba\u00adyad sa ransom.", "Hinihinalang kulang ang\u2002salaping\u2002ibinayad ng pamilya sa ASG kung kaya\u2019t hindi pinalaya ang bata."], "category": "National", "title": ["Ama pinalaya, anak bihag pa rin ng ASG"]},
{"content": ["Bilang\u2002bahagi\u2002ng paghahanda, magsasagawa ng siyam na araw na \u2018novena\u2019 ang mga taga-Ilocos\u2002Norte\u2002para\u2002kay dating\u2002Pangulong\u2002Ferdinand\u2002Marcos\u2002para\u2002sa paghahanda sa nakaamba nitong paglilibing sa Libingan ng mga Bayani (LNMB), bagama\u2019t wala pang itinakdang petsa.", "Sa\u2002statement\u2002mula sa presidential center sa Batac City kung saan lumaki si Marcos, sinimulan ang \u2018lualo\u2019 o \u2018prayers for the dead\u2019 sa naturang lungsod\u2002kahapon\u2002kung saan sa ganap na alas-tres ng hapon ay sisimulan ang \u2018novena\u2019 na pangungunahan ni Ilocos Norte Rep. Imelda Marcos at kapatid ng yumaong pangulo na si Fortuna Marcos-Barba.", "Sinundan\u2002naman\u2002ito ng misa dakong alas-kuwatro ng hapon.", "Sinabi na gaganapin naman sa Sarrat, Ilocos Norte ang susunod na novena na kung saan ipinanganak ang dating\u2002Pangulo,\u2002sa\u2002Dingras, Vintar, Bacarra, Laoag City, Badoc at Paoay.", " Gagawin\u2002naman\u2002sa Batac\u2002ang\u2002huling\u2002\u2018lualo\u2019\u2002sa\u2002November\u200224."], "category": "National", "title": ["\u2018Lualo\u2019 para kay Marcos sinimulan na"]},
{"content": ["Nakabalot ng duct tape ang bibig hanggang leeg, pati na rin ang mga kamay at\u2002paa, nang madiskubre ng\u2002mga\u2002motorista\u2002ang bangkay ng hindi pa nakikilalang babae sa bayan ng Noveleta, Cavite kahapon ng madaling araw.", "Hinihinalang\u2002biktima ng\u2002summary\u2002execution ang bangkay na nakasuot ng \u2018Fubu brand\u2019 na kamiseta at maong na mini-skirt, may tattoo na \u2018Ho\u00adneylyn\u2019 sa likurang bahagi ng bewang at \u2018bad girl\u2019 sa kaliwang braso, may taas na 5\u20192\u201d at tinata\u00adyang nasa\u2002pagitan\u2002ng\u2002edad 30-35-anyos.", "Sa inisyal na imbestigasyon ng Noveleta Municipal\u2002Police\u2002Station, nadiskubre ang bangkay sa entrance ng Lido Beach Resort sa Brgy. San Rafael 4 sa nabanggit na ba\u00adyan,\u2002pasado\u2002alas-singko ng madaling-araw.", "Butas ang bungo ng biktima na indikasyong binaril ng nakatayong gunman sa likod ng ulo ang nakaupong biktima, inaalam na ng pulisya ang posibleng pagkakakilanlan dito."], "category": "National", "title": ["Bungo ng babae binutas ng bala"]},
{"content": ["Sinadyang\u2002saksakin umano ang high-profile inmate na si Jaybee Sebastian para pigilin ito sa pagtestigo sa isinasagawang imbestigasyon ng House Justice committee hinggil sa paglaganap ng iligal na droga sa loob ng New Bilibid Prison (NBP).", "Ayon kay P/Supt. Francisco\u2002Ebreo\u2002ng Criminal\u2002Investigation and Detection Group (CIDG), batay umano sa isinumiteng sworn statement ni Tomas Donina, na siyang sumaksak kay Sebastian na may kumausap umano sa kanya na dating kasamahan sa Navy para utusan itong saksakin si Sebastian na nakatakdang humarap sa nasabing pagdinig na nagdidiin din kay dating DOJ Secretary at kasaluku\u00adyang Senator Leila de Lima ang protector umano ng illegal drugs sa NBP.", "\u201cMay kumausap sa kanya na dati niyang kasamahan from the Navy na dapat gawan niya ng paraan para mapatahimik si Jaybee Sebastian para hindi siya makapagsalita laban kay Ma\u2019am Leila de Lima ukol sa paglaganap ng droga sa NBP,\u201d ani Ebreo sa nasabing komite.", "Kasabay nito, nilinaw nila na walang riot na naganap sa building 14 ng NBP noong Setyembre 28, 2016 na ikinasawi ng high profile inmate na si Tony Co.", "Sa pagdinig iprinisinta ni Ebreo ang resulta ng kanilang\u2002isinagawang\u00ad imbestigasyon sa insidente sa NBP, aniya, hindi riot kundi dala\u00adwang magkasunod na stabbing incident ang nangyari sa kubol ni Co at sa mess hall area ng building 14.", "Natukoy na kagagawan ng inmate na si Cla\u00adrence Dungael ang pagkamatay ni Co at pagkakasugat ni Vicente Sy."], "category": "National", "title": ["SEBASTIAN SINADYANG PATAHIMIKIN"]},
{"content": ["Isang kolektor ng baril na matagal nang sinusu\u00adbaybayan\u2002dahil\u2002sa\u2002pag-iingat ng mataas na kalibre ng armas ang dinakip ng operatiba ng Sta. Maria PNP\u2002makaraang makumpiskahan\u2002ng\u2002limang baril\u2002at\u2002mahigit\u2002500\u2002na iba\u2019t ibang uri ng bala sa kanyang\u2002tirahan sa Mulawin st., Barangay Sta. Clara, Sta. Maria, Bulacan kamakalawa.", "Ayon kay P/Supt. Ra\u00adniel Valones, Sta. Maria police chief, ang naaresto ay nakilalang si Oliver Halili y Page, 44, ng No. 997, Door 3, Mulawin st., Barangay Sta. Clara ng nasa\u00adbing bayan na nakadetine ngayon sa Sta. Maria Municipal Jail matapos makorner sa kanyang tirahan sa bisa ng search warrant na ipinalabas ng Malolos RTC."], "category": "National", "title": ["Gun collector laglag sa baril, bala"]},
{"content": ["Pormal nang isinilbi kahapon ng Department of the Interior and Local Government (DILG) ang dismissal order laban kay Camarines Norte Governor Edgardo Tallado.", "Ayon kay DILG Secretary Ismael Sueno, agad nilang inihain ang desisyon\u2002matapos\u2002matanggap\u2002ang\u2002kautusan\u2002mula sa\u00a0Ombudsman kaugnay\u2002sa\u2002kasong\u2002Grave Misconduct and Oppression na isinampa\u00a0ng mga kawani ng provincial go\u00advernment\u2002sa\u2002Camarines Norte laban kay Tallado na may petsang April 18, 2016.", "Ayon kay\u00a0Sec. Sueno, matapos umanong\u00a0maha\u00adwakan ng kanilang Regional Office sa Legazpi City ang desisyon na inisyu ng tanggapan ng Ombudsman ay agad nilang inihanda ang nararapat na mga dokumento at inihain ang dismissal order, \u201cthe handing of the dismissal order was conducted very peacefully\u201d ayon naman sa kalihim.", "Ayon pa kay Sueno, base sa ulat sa kanya ni DILG Region 5 Director Eloisa Pastor ay personal na iniabot nito ang desisyon ng Ombudsman laban kay Governor Tallado\u2002at\u2002naging\u2002mapayapa naman umano ang lahat at walang anumang pag-alarma mula sa naturang Gobernador o mga supporter nito.", "Papalitan\u00a0si Tallado ni Jonah Pimentel, habang si Michael Canlas ang pu-puwesto\u2002naman\u2002bilang vice\u2002governor."], "category": "National", "title": ["CamSur governor sibak na!"]},
{"content": ["Limang\u2002Philippine Drug Enforcement Agency (PDEA) director ang sinibak na sa puwesto dahil umano sa pagiging protektor ng mga drug lords.", "Sa ngayon ayon kay Director Derrick Arnold Carreon, hepe ng Preventive Education and Community Involvement Service, isinailalim na nila ang mga ito sa masusing imbestigasyon habang ini\u00adhahanda ang kasong isasampa laban sa kanila.", "Sinabi ni Carreon na bagama\u2019t\u2002tumangging pangalanan ang limang direktor, inihayag naman na dalawa sa mga ito ay kapwa regional heads.", "Idinagdag pa ni Carreon na bukod sa limang sinibak, may mga politiko rin silang iniimbestigahan na hinihinalang illegal drug protector gaya ng napaslang na Albuera Mayor Rolando Espinosa."], "category": "National", "title": ["5 PDEA off\u2019ls sinibak sa droga"]},
{"content": ["Tatlong katao ang nasawi habang isa pa ang malubha sa naganap na insidente ng pamamaril na kinasasangkutan ng riding-in-tandem sa magkahiwalay na lugar sa Butuan City.", "Sa unang insidente bandang alas-11:15 ng gabi sa Purok 5, Barangay Maon, patay ang isang Romeo Palen, 41, dahil sa tinamong dalawang tama ng punglo sa dibdib at likod habang sugatan ang kasama nitong si Ian Busico Montilla, 30, kapwa residente ng nasabing lugar.", "Ganap na alas-11:40 ng gabi sa Purok Pa\u00adnaghiusa, Brgy. Agusan Pequenio, pinagbabaril at patay naman sina Nata\u00adniel Rollorata Quinkie, 37, binata, at Reynan Abay-abay Soriano habang sila ay nag-iinuman.", "May teorya ang pulisya na posibleng may kinalaman sa iligal na droga ang pamamaril sa mga ito dahil may impormasyon na dati nang nasangkot sa iligal na droga ang mga biktima."], "category": "National", "title": ["3 patay sa pamamaril"]},
{"content": ["Itinuturing ni Pangu\u00adlong Rodrigo Duterte na away lang ng pa\u00admilya Marcos at \u00adAquino ang kontrobersya sa paglili\u00adbing kay dating Pangu\u00adlong Ferdinand E. \u00adMarcos sa Libingan ng mga Bayani (LNMB).", "\u201cIt\u2019s basically an away between the two families. Nadamay lang tayo dito,\u201d wika ni Duterte sa isang dinner sa mga reporter sa Malaca\u00f1ang nitong Martes ng gabi.", "Nanindigan pa ang Pangulo na hindi niya ipapatigil ang paglilibing kay Marcos sa Libingan ng mga Bayani maliban na lang kung ipatigil ito ng Supreme Court (SC) dahil sa binabalak na paghahain ng motion for reconsideration sa naunang desisyon ng High Court na payagan ang hero\u2019s burial sa dating pangulo.", "Nagpasaring pa ito sa kampo ng mga Aquino dahil kung ayaw nilang malibing sa Libingan ng mga Bayani si Marcos, sana ay nagpasa sila ng batas para ipagbawal ito.", "Nauna nang sinabi ni Senador Paolo Benigno \u201cBam\u201d Aquino IV na ang isyu laban sa hero\u2019s burial kay Marcos ay hindi lang laban ng dala\u00adwang pamilya kundi laban din ng libu-libong naging biktima ng human rights ng diktaduryang Marcos."], "category": "National", "title": ["FM burial, away ng dalawang pamilya"]},
{"content": ["Nasawi ang isang mekaniko makaraang aksidenteng tumama sa kanyang mukha ang rim ng kanyang kinukumpuning gulong na biglang sumabog sa kanyang talyer sa Brgy. Saluysoy, Meycauayan City, Bulacan kamakalawa.", "Kinilala ng pulisya ang biktimang si Florentino Magcalayo, 44-anyos, may-asawa, meka\u00adniko ng Brgy. Saluysoy, Meycauayan City na namatay habang pilit isinasalba ng mga manggagamot ng Nazarenus Hospital-Meycauayan matapos mapuruhan ng sugat sa ulo bunga ng impact ng tumalsik na rim.", "Pasado alas-siete ng gabi nang maganap ang insidente habang kinukumpuni ng biktimang meka\u00adniko ang gulong ng isang bus sa kanyang talyer sa Barangay Saluysoy, ng nasabing lungsod ngunit bigla na lamang itong sumabog at aksidenteng tumama ang rim ng pampasaherong bus sa mukha ng biktima.", "Sugatang isinugod ang biktima sa hospital ngunit namatay din ito matapos mapuruhan ang mukha."], "category": "National", "title": ["Gulong sumambulat, mekaniko nasawi"]},
{"content": ["Hindi makapaniwala ang Quezon City Police District (QCPD) nang madiskubre ang sampung bloke ng marijuana na nakalagay sa isang malaking kahon sa isang terminal ng bus sa Quezon City kahapon ng madaling-araw.", "Sa report na isinumite kay QCPD Acting Director Guillermo Lorenzo Eleazar ni P/Supt. Godofredo Tul-O hepe ng Anti-Illegal Drugs-Special Operation Task Group (SAID-SOTG), nadiskubre ang kahun-kahon na marijuana bandang alas-11:30 ng gabi sa baggage area ng Florida bus Terminal sa No. 816 EDSA, Brgy. West Kamias.", "Sa imbestigasyon ni SPO1 Erickson Isidro, base sa pahayag nina Christopher Rodriguez at security guard na si Julie Quaitchon, kapwa kawani ng Floridad bus na inutusan umano sila ng kanilang employer na si Jun Florida na i-dispose at linisin ang mga hindi nakuhang packages sa baggage area.", "Habang naglilinis umano ay napuna ni Rodriguez ang kahong nakabalot ng packaging tape na may nakasulat na \u201cCubao, Ermillinda G. Torres\u201d na tumitimbang ng mahigit 1 kilo.", "Nagduda umano si Rodriguez at marahan nitong binuksan ang bagahe at dito na sumambulat ang amoy at bumulaga ang bloke-blokeng tuyong dahon ng marijuana.", "Ang nasabing marijuana ay naka-bundle sa mga plastic bag ay may timbang na 9.27 kilos. Halos isang taon na itong nakatengga mula sa Northern Luzon at walang kumukuha.", "Agad itong dinala sa crime laboratory ng QCPD habang nagsasagawa ng follow-up ope\u00adration para matukoy ang kinaroroonan ng isang Ermillinda Torres."], "category": "National", "title": ["9 kilo ng marijuana sa QC bus terminal"]},
{"content": ["Umaasa ang Department of Foreign Affairs (DFA) na hindi maaapektuhan ang Filipino community sa Estados Unidos sa plano ng administrasyon ni President-elect Donald Trump na ipatapon pabalik sa kani-kanilang bansa ang nasa 3 milyong illegal immigrants sa nasabing bansa.", "\u201cWhile it is true that President-elect Trump mentioned his desire to deport some 3 million illegal immigrants, it should be put into context. For years, the US government has had in place a system where US authorities deport illegal immigrants in a timely and orderly fashion. These have occasionally included Filipinos arrested because of immigration irregularities and criminal violations,\u201d sabi ni DFA spokesman Charles Jose.", "Ngunit idinagdag pa nito na karamihan sa mga Filipino na naninirahan sa US ay may sapat na papeles para manirahan dito at nagbabayad ng kaukulang buwis."], "category": "National", "title": ["Pinoy community sa US legal lahat \u2014 DFA"]},
{"content": ["Mahigit limang daang magsasaka ng CARAGA region ang nabiyayaan ng sariling lupa mula sa Department of Agrarian Reform (DAR).", "Itinaon ni DAR Secretary Rafael Mariano ang pamumudmod ng titulo ng lupa sa pagdiriwang ng Agrarian Reform Be\u00adneficiaries\u2019 Congress kung saan 529 ang na\u00adbigyan ng certificates of land ownership awards (CLOAs) mula sa bayan ng Dinagat Islands, Agusan del Norte, Agusan del Sur, Surigao del Sur at Surigao del Norte.", "Ang ipinamigay na lupa ay may kabuohang lawak na 718 hectares ayon kay DAR Regional Director Julita Ragandang.", "Naglunsad din ang DAR ng rural-development project na pakikinabangan ng 13,000 magsasaka ng CARAGA Region.", "Ito ay sa ilalim ng programang Convergence on Value-Chain Enhancement for Rural Growth and Empowerment (ConVERGE)."], "category": "National", "title": ["CARAGA farmers binigyan ng lupa"]},
{"content": ["Walo ang iniulat na sugatan sa nangyaring sunog kahapon ng mada\u00adling-araw sa Camp Bonny Serrano sa Masbate Police Provincial Office (PPO), Masbate City.", "Ayon kay Sr. Supt. Gerry Bearis, provincial director ng Masbate PPO, pinabulaanan nito ang nauna nang naiulat na sa armory ng pulisya sumiklab ang naturang insidente.", "Problema sa electrical wiring umano ang tini\u00adtingnang rason ng sunog.", "Ayon kay Sr. Supt. Jerry Bearis, Provincial Director ng Masbate PPO, dakong ala-1:30 ng madaling-araw nang sumiklab ang sunog na nagsimula umano sa \u00adarmory ng kampo.", "Nagmistulang may giyera sa nabatid na lugar dahil sa pagsabog ng mga bala, mga fragmentation grenade at iba pang mga pampasabog nang matupok ang loob ng stock room ng armory.Tumagal ng tatlong oras bago tuluyang naapula ang apoy kung saan iniulat na walo ang sugatan."], "category": "National", "title": ["Gusali ng Masbate PNP natupok"]},
{"content": ["Ayaw nang magkomento ng Palasyo ng Malaca\u00f1ang kaugnay sa naging pag-amin ni Senadora Leila de Lima sa buhay pag-ibig nito.", "Sa isang panayam sa telebisyon ay inamin ng senadora na nakarelasyon nito ang kanyang driver/bodyguard na si Ronnie Dayan sa loob ng ilang taon.", "Nang hingan ng komento ang Palasyo patungkol sa pag-amin ng senadora sa love life nito ay matipid na \u201cno reaction\u201d naman ang itinugon ni Presidential Spokesperson Ernesto Abella."], "category": "National", "title": ["Palasyo no comment sa love life"]},
{"content": ["Walang bagyo sa loob ng bansa at wala ring nakikitang papalapit na weather disturbance ang Philippine Atmospheric Geophysical and Astronomical Services Administration (PAGASA) \u2013 pero magiging maulan dahil sa umiiral na tail-end of a cold front at easterlies.", "Sa monitoring ng PAGASA, bumuhos ang malakas na ulan sa Quezon City, Manila, CAMANAVA area at iba pang lugar sa Metro Manila, CALABARZON, Bicol Region, Mindoro, Romblon, Quezon at Camarines Norte dahil sa buntot ng cold front.", "Naglabas ng flashflood at landslide alert ang weather bureau at inalerto ang Disaster Risk Reduction and Management Council ng Quezon, Oriental Mindoro, Marinduque at Camarines Norte."], "category": "National", "title": ["PAGASA: Maulan pero walang bagyo"]},
{"content": ["Apat na lalawigan at ilang bahagi ng Metro Manila ang nakaranas ng bownout matapos bumigay ang ilang planta ng kuryente kahapon.", "Sa ulat ng Manila Electric Company (Meralco), umaabot sa 1,600 megawatts ng kuryente mula sa grid ang naputol sa biglaang pagbigay ng plant outages sa Sta. Rita, San Gabriel, QPPL at San Lorenzo.", "\u201cBased on the information we have, there are several plants that went offline kaya mayroon ta\u00adyong deficiency sa Meralco franchise areas,\u201d pahayag ni Joe Zaldarriaga, spokesperson ng Meralco.", "Sa ngayon ay nakikipag-ugnayan na ang Meralco sa National Grid Corporation of the Philippines (NGCP) para tukuyin ang dahilan ng biglaang plant outage. Gayunman, nilinaw ni Zaldarriaga na hindi naman buong Metro Manila ang nawalan ng suplay ng kuryente pero malaking bahagi nito na pawang frachise ng Meralco ang dumilim.", "Apektado ang lalawigan ng Rizal, Bulacan, Laguna at Quezon."], "category": "National", "title": ["4 na planta ng Meralco bumigay"]},
{"content": ["Idineklara ng mga kaliwang grupo ang November 18 bilang \u2018Black Friday\u2019 at palalaganapin ang #MarcosNoHero sa mga social networking sites tulad ng Facebook, Instagram, Twitter at iba pa.", "Isa itong simbolikong protesta na panawagan ng grupong Bagong Alyansang Makabayan (BAYAN) para himukin ang publiko na tutulan ang nakatakdang hero\u2019s burial kay dating Pangulong Ferdinand Marcos.", "Sa inilabas na paha\u00adyag ni Dr. Carol Araullo, chairperson ng BAYAN, iginiit nito ang masidhing paninindigan ng mga progresibong grupo at mga totoong nakakaunawa sa aral ng kasaysayan noong panahong ibinaba ni Marcos ang Batas Militar.", "Giit ni Araullo, kailangang mahimasmasan umano si Pangulong Rodrigo Duterte na hindi isang simpleng \u2018legal issue\u2019 ang usapin sa pagpapalibing sa Libingan ng mga Bayani (LNMB) kay Marcos kundi isang moral at historical issue na hindi dapat ipinagsawalang bahala.", "\u201cYou can bet we will remain steadfast in the struggle\u2026\u201d", "Ito ang mensahe ng grupong Campaign Against the Return of the Marcoses to Malaca\u00f1ang (CARMMA) sa tila pang-\u2018iinsulto\u2019 ni Presidential Communications Secretary Martin Andanar sa mga anti-Marcos na tinawag ng kalihim na \u2018temperamental brats\u2019.", "Ayon kay Bonifacio Ilagan, convenor ng CARMMA at taga\u00adpagsalita ng Samahan ng Ex-Detainees Laban sa Detensyon at Aresto (SELDA), pinatutunayan lamang umano ni Andanar ang kanilang pangamba na mismong ang gobyerno ang nagpupumilit na ibalik sa poder ang mga Marcos."], "category": "National", "title": ["BLACK FRIDAY NAKAUMANG"]},
{"content": ["\u201cIt\u2019s a private matter. I\u2019m never comfortable responding about private matters.\u201d", "Ito ang deretsahang sagot ni Senador Leila de Lima kasabay ng pagtanggi nang magbigay pa ng dagdag na pahayag ukol sa relasyon nila ng kanyang dating driver at bodyguard na si Ronnie Dayan dahil hindi umano siya komportableng sagutin ang mga tanong na may kinalaman sa personal na bagay.", "Kamakalawa ng gabi, sa isang exclusive interview ni Winnie Monsod sa programa nitong \u201cBawal ang Pasaway kay Mareng Winnie\u201d na inere sa GMA News TV, tuluyan nang inamin ni De Lima ang namagitan nilang relasyon ni Dayan.", "Tinawag pa nito ang kanyang pakikipagrelasyon kay Dayan na isang \u201cfrailties of a woman\u201d o kahinaan o karupukan ng isang babae.", "Kaugnay nito\u2019y hindi nasindak ang senadora sa pahayag ni Justice Secretary Vitaliano Aguirre na maaaring gamitin laban sa kanya ang ginawang pag-amin sa kanilang romantikong relasyon ni Dayan.", "Sa halip, ipinagmamalaki ng senadora ang kanyang malinis na rekord bilang public official na hindi kailanman nabahiran ng anumang dungis hanggang sa idinawit umano siya sa illegal drug trade nang walang basehan.", "\u201cIto lang masasagot ko, my record as a public official first as CHR chair and next as secretary of Justice, speaks for itself. My reputation has been untarnished until now when it\u2019s being unfairly and unjustly besmirched by all of these fabricated lies about my alleged involvement in the drug trade,\u201d giit ng senadora sa isang ambush interview.", "Sinabi pa ni De Lima, opinyon lamang ni Aguirre ang sinabi nitong malakas na ebidensya sa kanyang disbarment case ang kanyang pag-amin at lalo siyang madidiin sa kanyang mga kaso.", "\u201cThat\u2019s his opinion,\u201d ayon kay De Lima."], "category": "National", "title": ["\u2018It\u2019s private!"]},
{"content": ["Tumaas pa ang bilang ng mga dinapuan ng Zika virus sa bansa.", "Ayon kay Health Secretary Paulyn Jean Ubial, may 10 panibagong kaso ng Zika virus ang nadagdag dahilan para pumalo sa 33 pasyente ang kasalukuyang minomonitor ng DOH.", "Ang mga bagong kaso ng Zika virus ay naitala sa Calamba-2, Bacoor-1, Antipolo-1, Makati-1, Mandaluyong-1, Manila-1, Muntinlupa-1, Las Pi\u00f1as-1 (buntis) at Caloocan-1.", "Pinakamalaki ng Zika virus case ang dumapo sa Region 6 \u2013Eastern Visayas at pumangalawa ang National Capital Region (NCR), Region 4-A, 9 at Region 6 Central Visayas, 1."], "category": "National", "title": ["10 pa, dinapuan ng Zika"]},
{"content": ["Humingi ng tulong kahapon sa tanggapan ng Overseas Workers Welfare Administration (OWWA) ang isang ginang kaugnay sa kanyang asawang overseas Filipino worker (OFW) na halos mag-iisang taon nang walang komunikasyon mula sa Jeddah, Saudi Arabia.", "Dakong alas-dos ng hapon nang magtungo si Wenilita Llagas y Estorque, 39-anyos, isang call center agent, naninirahan sa Manggahan St. Guadalupe Nuevo, Makati City, sa tanggapan ni Yolanda Penaran\u00adda, head ng Repatration Division ng OWWA sa Buendia Pasay City.", "Base sa salaysay ni Ginang Llagas kay Penaranda, napilitan na siyang humingi ng tulong sa tanggapan ng OWWA dahil sa nag-alala\u00ad na ito dahil siyam (9) na buwan na siyang walang komunikasyon sa kanyang asawang OFW na si Jeoffrey Llagas, 43-anyos, isang visual artist sa Herraah, Jeddah Saudi Arabia.", "Kuwento ng ginang, labis na siyang nag-aalala sa kanyang asawa dahil simula pa noong buwan nang Marso hanggang sa kasalukuyan ay wala na siyang natatanggap na tawag mula dito.", "Maging sa suporta para sa kanyang limang anak ay natigil.", "\u201cHindi ko po alam kung nasaan na siya? Ano ba ang nangyari sa kanya dahil bigla na lamang po siyang hindi na tumawag sa akin at sakin mga anak.", "Labis na po akong nag-aalala sa kanya kung ano po ang nangyari sa kanya.", "Sana naman po magparamdam siya para hindi kami nag-aalala ng mga anak ko\u201d ani ni ginang Llagas.", "Sinabi nito na pitong taong nang nagtratrabaho sa Saudi ang kanyang asawa na umalis noong Hulyo 15, 2009.", "Aniya, \u00adpinakahu\u00adling\u00ad\u00ad\u00ad kanilang pag-uusap ay noong Marso at huli rin itong nagsuporta sa kanila.", "Simula noon, ay wala na siyang balita sa kanyang mister, maging ang mga kaibigan at kasamahan sa trabaho sa Saudi ay wala na rin silang alam sa kinaroroonan ni Llagas.", "Pahayag pa ng \u00adginang huling inaplayan na agency\u00ad ng kanyang asawa ay ang Alhokair recruiter agency dito sa Pilipinas.", "Samantala ayon naman kay Yolanda Pena\u00adranda ng OWWA, ang tanging\u00ad kanilang maitutulong kay Gng. Llagas ay makiki\u00adpag-coordinate sa Philippine Overseas Labor Office (POLO)- OWWA Philippine Consulate General at ipaalam ang paghingi ng tulong ng asawa ng isang worker doon sa Jeddah.", "\u201cAng gagawin ng OWWA dito ay ipapaalam nating sa Philippine labor office welfare, thru our OWWA officer sa Jeddah para ma-trace si Mr. Llagas at tawagan kasi wala tayong address sa kanya roon at susubukan natin siyang ma-trace,\u201d ani ni Penaranda.", "Kailangan tawagan o ipagtanong sa \u00adPhilippine community sa Jeddah na sakaling may nakakilala sa kanya ay kausapin at sa oras na mahanap ito ay papuntahin sa POLO-OWWA at alamin ang kanyang kalagayan doon dahil sa ilang buwan siyang hindi naki\u00adpag-ugnayan sa kanyang pamilya.", "\u201cKailangan ma-trace natin siya at kausapin din ang mga nakakilala sa kanya na makakatulong din sa paghahanap sa worker lalo na pitong taon na siyang nanatili doon,\u201d dagdag pa ng opisyal.", "Sa ngayon aniya, tutukan muna nilang ma-trace si Llagas lalo\u2019t na pitong taon nang nagtrabaho doon sa Saudi.", "Sinabi pa ni Pena\u00adranda na agad niyang ipaparating kay POLO-OWWA Consul General Imelda Pano\u00ad long ang paghingi ng tulong ni Ginang Llagas.", "Hindi naman na\u00adwawalan nang pag-asa si Gng. Llagas na nasa mabuting kalagayan ang kanyang mister at makakausap din niya ito at nang kanyang limang anak na may edad na 19,18,16,16 at 7 taong gulang."], "category": "National", "title": ["Nawawalang asawa sa Saudi"]},
{"content": ["Malupit na kamatayan ang sinapit ng isang 52-anyos na ina ng taha\u00adnan sa kamay ng hindi pa kilalang suspek na ri\u00adding-in-tandem criminals na armado ng kalibre .45 na baril makaraang pagbabarilin ang biktima sa ulo at mukha sa hindi pa malamang\u2002kadahilanan sa Quezon City, kamakalawa ng gabi.", "Dead on the spot sa lugar ng pinangyarihan sanhi ng mga tinamong tama ng bala ng kalibre \u00ad.45 na baril sa kanyang ulo, mukha at kaliwang sentido ang biktima na nakilalang si Ma. Teresa Pastrana y Florendo, resi\u00addente ng Brgy. Commonwealth ng nasabing lungsod.", "Ayon kay PO3 Jim Barayoga,\u2002ng\u2002Criminal Investigation Detection Unit (CIDU) dakong alas-6:30 ng gabi nang mangyari ang krimen sa kahabaan ng Poinsettia St., Brgy. Commonwealth habang ang biktima ay nakaupo umano sa gutter sa gilid ng kalsada.", "Base sa pahayag ng 12-anyos na anak ng biktima na si Sophia Pastrana, nakita nito ang dalawang suspek na sakay ng motorsiklo at isa dito na armado ng baril ang lumapit sa kanyang ina at malapitan itong binaril sa ulo at mukha."], "category": "National", "title": ["Ginang tinarget sa ulo"]},
{"content": ["Pumalag kahapon si Senate President Aquilino \u2018Koko\u2019 Pimentel III sa pagtawag ni Presidential Communications Office Secretary Martin Andanar sa mga tutol at nagprotesta sa paglilibingan sa Libingan ng mga Bayani kay dating Pangulong Ferdinand Marcos bilang \u201ctemperamental brats\u201d.", "Isa si Pimentel sa mga tutol na mailibing sa Li\u00adbingan ng mga Bayani si Marcos.", "\u201cBrats? I don\u2019t think they are brats,\u201d giit pa ni Pimentel na karamihan aniya sa mga nagprotesta ay mula sa sektor ng mahihirap kaya paano matatawag ang mga itong \u2018brats\u2019.", "\u201cA lot of protesters are coming from the poorer segments of society. They can never be called brats. These are actually principled positions, principled stand,\u201d ayon kay Pimentel.", "Wala namang mahihitang \u2018legal admission of guilt\u2019 sa pamilya Marcos ang mga galit na biktima ng Martial Law noong panahon ni dating Pangulong Ferdinand Marcos.", "Ito ang mensahe ni Ilocos Norte Governor Imee Marcos sa isang panayam kung saan tahasang sinabi nito na \u201ctao lang\u201d ang kanyang tatay at noong nabubuhay pa ang dating pangulo ay umaamin umano ito ng kanyang mga \u2018kapalpakan\u2019. \u201c\u2026wala pong tao na perpekto at sa hindi inaasahang pangyayari, may nasasaktan, may nagkakamali,\u201d wika ni Imee sa panayam sa telebisyon."], "category": "National", "title": ["Andanar inalmahan ni Koko"]},
{"content": ["Nasa 200 riders ang nahuli ng Metropolitan Manila Development Authority (MMDA) matapos lumabag ang mga ito sa unang araw sa pagbuhay ng \u2018Motorcycle Lane Policy\u2019 sa kahabaan ng EDSA kahapon.", "Ang mga nahuling ri\u00adders ay bumabagtas sa EDSA, C-5 Road, Commonwealth at Macapagal Avenue dahil sa hindi sumusunod sa mga alituntunin na ipinatutupad ng MMDA.", "Ayon sa MMDA, inaasahang tataas pa ang bilang ng mga mahuhuling violator.", "Sinimulan\u2002kahapon, ang unang araw nang pagpapatupad ng Inter-Agency Council on Traffic (I-ACT) at MMDA ng Motorcycle Lane Policy sa ilang pangunahing lansa\u00adngan sa Metro Manila (EDSA, C-5 Road, Commonwealth at Macapagal Avenue).", "Kung saan katuwang ng MMDA ang mga mi\u00adyembro ng Motorcycle Federation of the Philippines (MCFP) sa unang araw ng operasyon laban sa mga pasaway na motorista.", "Layunin nang pagpapatupad ng Motorcycle Lane Policy ay upang makabawas ng pagsisikip ng daloy ng trapiko at para na rin sa kaligtasan ng mga riders.", "Sa datos ng MMDA, ang pinakamataas ng bilang ng aksidente ay sangkot ang mga motorsiklo, na kadalasan nauuwi sa kamatayan.", "Ayon kay MMDA General\u2002Tim\u2002Orbos, maghihigpit sila sa pagtatupad ng Motorcycle\u00ad Lane Policy at iba pang polisiyang\u00ad\u2002pinatutupad ng ahensiya na may kaugnayan sa pagmamantini ng daloy ng trapiko sa Metro Manila.", "Dahil sa itinakdang Motorcycle Lane Policy, bawal ang mga motorsiklong\u2002pasingit-si\u00adngit, huhulihin ito ng mga MMDA traffic enforcer.", "Aniya,\u2002kailangang kumpleto ng safety gear ang mga rider na buma\u00adbaybay sa mga bawal na nabanggit na lugar.", "Paliwanag ni Orbos, kapag babagtas ang mga ito sa mga major tho\u00adrough fare bawal ang mga ri\u00adder na naka-short at naka-tsinelas.", "Ang multa sa hindi pagdaan sa tamang lane P500; walang suot na helmet, P1,500; at kung walang plaka, P150."], "category": "National", "title": ["200 BIKERS NASAMPOLAN"]},
{"content": ["Wala umanong nakatagong resibo si boxing icon at Sen. Manny Pacquiao sa paglilibre niya kay Philippine National Police (PNP) chief Director General Ronald \u201cBato\u201d dela Rosa sa biyahe nito at ng kanyang pamilya sa Las Vegas, Nevada.", "Ito ang idineklara ni Pacquiao bunsod ng pahayag ng Ombudsman na hihingin nila ang resibo ng gastos ng Pambansang Kamao sa airfare, hotel accommodation, allowance at iba pang ibinigay kay Dela Rosa at ng pamilya nito nang manood sila sa laban ni Pacquiao kay Jessie Vargas noong Nobyembre 5.", "Ayon kay Pacquiao, nilibre niya sa pagkain si Dela Rosa at ang pamilya nito sa Las Vegas pero hindi na siya kumuha ng resibo sa ginastos niya sa restawran.", "\u201cKapag kumain ka ba hihingi ka pa ng resibo? Hindi naman ah,\u201d diin ni Pacquiao.", "Tikom naman ang bibig ng fighting senator sa tanong kung sagot din niya ang airfare at hotel accommodation ni Dela Rosa.", "Aniya, hindi lang naman siya ngayon nanlibre sa government official, kabilang na ang mga senador at congressmen dahil matagal na niyang ginagawa ito kahit na noong hindi pa siya nahalal na congressman.", "\u201cHuwag na nating banggitin baka idamay pa ng (Ombudsman). Pero noon pa (ako nanlilibre) hindi pa ako politician,\u201d paliwanag pa ni Pacquiao."], "category": "National", "title": ["Pacquiao walang resibo sa gastos kay Bato"]},
{"content": ["Once in a lifetime experience ang nasaksihan kagabi ng mga Filipino dahil sa paglapit ng buwan sa mundo o ang tinatawag na \u2018Supermoon\u2019 na huling nakita halos pitong dekada na ang nakararaan.", "Sa abiso ng Philippine Atmospheric Geophysical and Astronomical Services Administration (PAGASA), unang nasipat ang paglapit ng buwan bandang alas-7:21 ng gabi at tumagal ito ng dalawa\u2019t kalahating oras bago sumapit ang Full Moon alas-9:52 ng gabi.", "Ayon sa PAGASA, ang nasaksihang Supermoon kagabi ang pinakamalapit na pwesto ng buwan sa orbit Earth sa loob ng 68 taon.", "Naging mas malaki ng 14% ang hugis ng buwan sa paningin ng tao at mas maliwanag ito ng 30% kumpara sa mga ordinaryong pagpapakita ng haring buwan.", "Huling nangyari ang ganitong Supermoon noong January 26, 1948 at mangyayari ulit ang ganitong pormasyon ng buwan sa mundo pagkaraan ng 18 taon o sa Nobyembre 26, 2034."], "category": "National", "title": ["Once in a lifetime \u2018Supermoon\u2019 umeksena kagabi"]},
{"content": ["Iniutos ni Ombudsman Conchita Carpio-Morales ang pag-dismiss bilang senador kay Sen. Emmanuel Joel Villanueva matapos mapatunayang guilty sa kasong administratibo kaugnay sa iregularidad sa Priority Development Assistance Fund (PDAF) projects noong kongresista pa ito at kinatawan ng Citizens\u2019 Battle Against Corruption (CIBAC) partylist.", "Kasabay nito hiniling ni Morales kay Senate President Aquilino Pimentel na ipatupad ang dismissal order na ipinalabas ng Ombudsman.", "Maliban kay Villanueva, kasama rin sa napatunayang guilty sa kasong grave misconduct, serious dishonesty and conduct prejudicial to the interest of the service dahil sa maling paggamit ng PDAF sina Department of Agriculture (DA) Secretary Arthur Yap, staff ni Villanueva na si Ronald Samonte, DA employee Delia Ladera, NABCOR representatives Alan Javellana, Romulo Relevo, Ma. Julie Villaralvo-Johnson, Rhodora Mendoza at Maria Ninez Guanizo at Aaron Foundation Philippines, Inc. (AFPI) President Alfredo Ronquillo.", "Ayon kay Morales, ang dismissal order kay Villanueva ay inapruba\u00adhan matapos mapatuna\u00adyan ng mga Ombudsman investigators na noong 2008 ay nagpalabas ang Department of Budget and Management ng P10 million para sa pagpapatupad ng agri-based livelihood projects ni Villanueva sa Region XI.", "Nang mailabas ang pondo noong June 2008 ay iniutos umano ni Villanueva kay Yap na i-release ang pondo sa National Agri-Business Corporation (NABCOR) na siyang Implementing Agency habang ang AFPI ang NGO-partner.", "Bumili ang respondents ng mga buto ng pechay, radish, sitaw, okra, hybrid yellow corn seedlings, liquid fertilizers at threshers sa MJ Rickson Trading Corporation na para sana sa munisipalidad ng Pantukan, Nabunturan, Tambongon, Bongabong, Napnapan, Mipangi, Anislagan at Magsaysay sa Compostela Valley Province su\u00adbalit sa imbestigasyon, lumitaw na hindi akma sa farming ang nasabing lugar na karamihan ay saging at buko ang siyang itinatanim. Gayundin ay walang tumugma sa mga registered voter sa lugar sa mga nakasaad na beneficiaries ng programa at pinatunayan ng mga local officials na walang inimplementang agri-based livelihood projects.", "Wala rin umanong financial capability ang AFPI para ipatupad ang proyekto lalo at P68,000 lamang ang capital stock contribution nito habang ang kinuhang supplier na MJ Rickson ay hindi mahagilap sa address nito sa Malabon City at hindi rin rehistrado sa DTI.", "Kaugnay nito\u2019y nagpasaklolo si Sen. Villanueva kay Senate President Aquilino \u201cKoko\u201d Pimentel III kaugnay sa pagpapatanggal sa kanya sa Senado.", "Bukod sa pagpapasaklolo kay Pimentel na isang bar topnotcher, ay naghain din ng motion for reconsideration si Villanueva sa dismissal order nito.", "Nanindigan si Villanueva na pineke ang kanyang pirma sa dokumento ng NABCOR at pinatunayan ito mismo ng National Bureau of Investigation (NBI)."], "category": "National", "title": ["VILLANUEVA SIBAKIN!"]},
{"content": ["Muli na namang tumirik ang isang tren ng Metro Rail Transit (MRT-3) na ikinagalit ng libu-libong pasahero sa North Avenue Station sa Quezon City kahapon ng umaga.", "Nabatid mula sa abiso ng Department of Transportation (DOTr) na dakong alas-9:26 ng umaga nang tumigil ang operasyon ng MRT-3 sa Southbound area ng North Avenue Station.", "Sinasabing nagkaroon ng problemang teknikal ang isang bagon kaya kinailangan na pansa\u00admantalang itigil ang ope\u00adrasyon at kinakailangang ibalik sa MRT-Depo ang tumirik na tren.", "Tumagal ng 10 minuto natigil ang operasyon kaya\u2019t naipon ang mga pasahero sa mga istasyon ng MRT-3.", "Nabwisit naman ang maraming pasahero na na-late sa pagpunta sa kani-kanilang mga destinasyon.", "Ang MRT-3 ay bumibiyahe sa kahabaan ng EDSA mula sa North Avenue, Quezon City patungo ng Taft Avenue, Pasay City at vice versa."], "category": "National", "title": ["MRTirik forever!"]},
{"content": ["Patay ang isang ginang makaraang ito ay pagsasaksakin ng \u2018di nakilalang suspek sa loob ng sementeryo sa Brgy. Quipot, Tiaong, Quezon kamakalawa ng gabi.", "Kinilala ang nasawi na si Elena Ulin, 40-an\u00adyos, tubong Mactan Turil, Davao City at pansa\u00admantalang naninirahan sa isang mausoleum sa Old Public Cemetery ng Tiaong.", "Batay sa pahayag sa pulisya ng anak ng biktima na si Angelo Ulin, dakong alas-7:30 ng gabi, iniwan niya ang kanyang ina sa loob ng semen\u00adteryo upang humanap ng pagkain.", "Gayunpaman, pagbalik umano niya ay nakita lamang niyang nakahan\u00addusay sa ibabaw ng isang nitso ang ina, wala nang buhay at may mga tama ng saksak ng kutsilyo sa iba\u2019t ibang bahagi ng katawan.", "Tumakas umano ang suspek matapos ang krimen."], "category": "National", "title": ["Ginang inutas sa sementeryo"]},
{"content": ["Humiling ng public apology ang Philippine Atmospheric Geophysical and Astronomical Services Administration (PAGASA) sa mga executives ng ABS-CBN dahil sa masamang biro ng kiddie gag show ng network noong Linggo, Nobyembre 13.", "Sa ipinadalang demand letter ng Philippine Weathermen Employees Association (PWEA) na kumakatawan sa mga empleyado ng PAGASA, ibinuhos ng mga manggagawa ang sama ng loob sa hindi sensitibong pagbibiro sa weather bureau na umano\u2019y nakadungis sa reputasyon ng ahensya at posibleng maglagay sa public safety risk.", "Naka-address ang demand ng public apology sa producers at executives ng isa sa longest kiddies comedy gag show na Goin\u2019 Bulilit.", "Ayon kay PWEA president Ramon Agustin, lantaran ang pang-iinsulto ng naturang show sa dignidad ng mga state weathermen at sa kabuuan ng weather bureau matapos bansagan sa segment ng Goin\u2019 Bulilit ang PAGASA na: \u201cPalaging Guess At \u2018Lang Saktong Announcement\u201d."], "category": "National", "title": ["\u2018Bad joke\u2019 ng Goin\u2019 Bulilit"]},
{"content": ["Libu-libong overseas\u00ad Filipino worker (OFW) ang dumagsa sa ikaanim\u00ad na OFW and Family\u00ad Summit na may temang \u201cOFWs\u2002at\u2002Pagnenegosyo,\u2002Partners\u2002for Change\u201d na ginanap sa World Trade Center sa Pasay City kahapon ng umaga.", "Ayon kay Senator Cynthia\u2002Villar,\u2002dapat maging armado ng sapat na technical know-how at suporta ang OFWs para sa\u2002matalinong\u2002investment (pamumuhunan) ng kanilang\u2002pinaghirapang naimpok na pera.", "Tinukoy ni Villar, \u00addirector ng Villar SIPAG na nasa likod ng proyektong ito sa pakikipag-partner sa Go Negosyo, na mahalagang maturuan\u00ad ang OFWs ng pinakamagaling\u2002na\u2002negosyo kung saan puwede nilang ilagak ang kanilang pera.", "\u201cOur workers should be\u2002guided\u2002properly on how to spend their savings\u00ad and what kind of businesses they can invest\u00ad in to grow their income. Sayang naman ang mahabang panahon\u00ad na sila ay nagtrabaho\u00ad sa ibang bansa kung mapupunta lang sa wala ang kanilang\u2002ipon\u201d,\u2002ani \u00adSenator Villar.", "Binigyang diin ni Villar ang mahalagang papel ng pamahalaan sa kinabukasan ng OFWs at ng kanilang pamilya.", "Aniya, nag-partner ang Villar SIPAG at Go Negosyo sa Vista Land, Camella, Kservico, All Day, All Home, RFM Corp., Kettle Corn at Saver\u2019s Appliance Depot para sa taunang summit, at nagkaloob sa OFWs ng one stop shop venue para sa kanilang mga kailangan.", "Kabilang\u2002sa\u2002mga dumalo sa summit ang mga kinatawan mula sa Department of Labor and Employment\u2002(DOLE), Overseas\u2002Workers \u00adWelfare Administration\u00ad (OWWA),\u2002National\u00ad Reintegration\u2002Center\u00ad for\u2002OFWs,\u2002Philippine Overseas\u2002Employment \u00adAdministration (POEA), Department of Agriculture, Department of Social Welfare and Deve\u00adlopment, Department of Foreign Affairs (DFA), Department\u2002of\u2002Trade and Industry (DTI), Department of Science and Technology,\u2002Philheath, Social Security System, Pag-Ibig, Blas Ople Poli\u00adcy Center and Training Institute, Association of Filipino Franchisers Inc., at\u2002Philippine\u2002Francise Association.", "\u201cTaun-taon nating ginagawa ang summit bago ang\u2002Christmas\u2002upang \u00adtulungan ang maraming OFWs na makapagsimu\u00adla ng maliit na negosyo para may mapuntahan ang kanilang pinaghirapang pera at ipon para sa kinabukasan ng kanilang pamilya at kung sakaling magdesisyon sila na huwag ng bumalik ng ibang bansa ay may hanapbuhay sila sa Pilipinas,\u201d \u00adpahayag pa ng senador.", "Sinabi pa ng senador partikular na inialok ng Villar SIPAG ang Farm school na magtuturo sa mga OFW na mula sa mga probinsiya\u00ad bilang\u2002alternatibong \u00adpangkabuhayan.", "Pahayag pa nito na wala namang nakikitang pagbabago sa magiging katayuan ng mg OFW sa Amerika hinggil sa pagkapanalo ni US President Donald Trump lalo na\u2019t karamihan sa mga kababayan doon ay may dual citizenship.", "Samantala ang mga kinatawan ng pamahalaan ay nagsagawa ng \u00adforum\u2002sa\u2002iba\u2019t\u2002ibang isyu na may kinalaman sa OFWs at kanilang kina\u00adkabukasan sa bansa kapag sila ay nagretiro."], "category": "National", "title": ["6TH OFW FAMILY SUMMIT"]},
{"content": ["ZAMBOANGA CITY \u2014 Kinumpirma kahapon ng militar ang pagkakapatay sa isang notoryosong rebelde na siyang nasa likod ng maraming pambobomba sa Mindanao.", "Kinilala ng militar ang napatay na terorista na si Mohd Nor Hassan, alyas Commander Kamarudin \u2013 kilalang bomb expert ng Bangsamoro Islamic Freedom Fighter (BIFF).", "Napaslang ito kamakalawa ng hapon matapos na umano\u2019y manlaban sa mga sundalo nang ito ay matunton sa kanyang hideout sa Barangay Ma\u00adlamote sa bayan ng Matalam sa North Cotabato.", "Nabatid na may pabuya itong P1.2 mil\u00adyon mula sa pamahalaan at nagsanay umano sa paggawa ng bomba sa ilalim ni Malaysian bomb expert Zulkipli bin Hir alyas Marwan na napatay naman ng Special Action Force (SAF) noong Enero 2015 sa loob ng kampo ng Moro Islamic Libe\u00adration Front (MILF) sa Barangay Tukanalipao sa bayan ng Mamasapano sa Maguindanao province.", "Sa ngayon ay inilagay na sa heightened alert status ang military at pulisya sa North Cotabato sa posibleng pagganti ng grupo nang napatay na rebelde."], "category": "National", "title": ["Mindanao bomber bulagta"]},
{"content": ["Natunton sa kisame ng New Bilibid Prisons (NBP) hospital ang iba\u2019t ibang kalibre ng baril sa isinagawang Oplan Galugad noong nakaraang linggo sa Muntinlupa City.", "Ayon kay Bureau of Correction (BuCor) director Retired Col. Rolando Asuncion, may nakakapasok na armas sa loob ng pagamutan kung saan nakaratay at ginagamot ang dalawang druglord na si Vicente Sy at Peter Sy na kapwa sugatan sa naganap na riot noong Setyembre 28.", "Bunsod nito, hiniling ni Col. Asuncion na sibakin sa puwesto si Dr. Ernesto Tamayo, director ng NBP Hospital gayundin ang isa pang doctor na hindi pinangalanan.", "Ayon dito, hinayaan ni Tamayo na may makapasok na armas sa loob ng nasabing pagamutan.", "Noong nakaraang linggo ay isa sa mga ginalugad ng mga tauhan ng Philippine National Police \u2013 Special Action Force (PNP-SAF) at Bucor ang NBP Hospital na kung saan dalawang kalibre .45 baril ang nakuha. Maliban sa mga puslit na armas ay marami pang kalokohan na nadiskubre sa loob ng ospital, bukod sa machine gun, kalibre .45 baril, .9mm pistol, shot gun ang nakita sa Quadrant 2 at 4.", "Bukod pa sa mga baril, 10 sako ng improvised na patalim at tatlong granada ang mga nakumpiska sa maximum security compound sa loob ng NBP."], "category": "National", "title": ["MGA BARIL NAKATAGO SA KISAME NG BILIBID HOSPITAL"]},
{"content": ["Bumagsak ang isang fighter plane ng bansang Russia sa karagatang sakop ng Mediterranean Sea habang ito ay papalapag sa Admiral Kuznetsov aircraft carrier.", "Ayon sa ulat, isang Russian MiG-29 fighter jet ang bumagsak sa dagat habang nakaligtas namang nakapag-eject ang piloto bago pa man bumagsak ang eroplano.", "Sa inisyal na imbestigasyon, nagkaroon ng \u2018technical malfunction\u2019 ang eroplano habang nagsasagawa ng training flight kung kaya\u2019t bumagsak ito.", "Ang nasabing carrier ay bahagi ng Russian warships na kasaluku\u00adyang nasa Syrian coast."], "category": "National", "title": ["Fighter plane bumagsak"]},
{"content": ["Lumikas sa kani-kanilang tahanan ang halos 1,000 pamilya dahil sa nagaganap na sagupaan ng dalawang Moro Front sa Midsayap, North Cotabato na nagresulta sa pagkasawi ng tatlong katao.", "Nagkasagupa sa hangganan ng Datu Piang, Maguindanao ang grupo nina Barangay Kapitan Renz Tucuran na may mga kamag-anak na mga miyembro ng Moro National Liberation Front (MNLF) at Kumander Abas Kudanding ng Moro Islamic Liberation Front (MILF) sa Brgy. Lumobog, Midsayap, North Cotabato.", "Tumagal ng tatlong oras ang kalat-kalat na engkwentro ng magkaaway na pamilya gamit ang mga matataas na uri ng armas kung saan humupa ang putukan nang dumating ang mga opisyal ng MILF at MNLF, kasama ang mga lokal opisyal at mga Muslim elders."], "category": "National", "title": ["1,000 pamilya naipit sa MNLF-MILF clash"]},
{"content": ["Inilunsad ng Philippine Overseas Labor Office (POLO) sa Dubai ang agricultural business program na layuning hikayatin ang mga overseas Filipino workers (OFWs) na magnegosyo na makalilikha ng trabaho sa kani-kanilang bayan at komunidad.", "Sa ulat ni Labor Attach\u00e9 Ofelia Domingo kay Department of Labor and Employment (DOLE) Sec. Silvestre H. Bello III, sinabi nito na ang programang \u201cDubai Entrepinoy Reintegration Program\u201d, ay magbibiga\u00ady-daan para sa pag-unlad ng ekonomiya at sa re-integrasyon ng mga OFWs mula sa Dubai at Northern Emirates dahil sa nilalayon nitong makatulong sa mga OFW at kanilang pamilya.", "Ang programa ay ipatutupad ng POLO-Dubai sa pakikipagtulungan ng Philippine Consulate General Dubai and Northern Emirates (PCG-DNE), Filipino Human Resources Practitioners\u2019 Association (Fil-HR-Dubai), Don Bosco Multipurpose Cooperative (DBMC), at ang munisipalidad ng Mlang, North Cotabato.", "Sinabi ni Domingo na bahagi ng programa ang produksyon ng organic rice, na manggagaling mula sa munisipalidad ng Mlang, North Cotabato, na kinikilalang pinakamahirap na probinsya ng Pilipinas at ito ay ipamamamahagi sa UAE, sa pamamagitan ng DBMC.", "Nagmamay-ari ang DBMC ng 159 ektaryang lupa na pinagtataniman ng internationally certified organic rice at halal rice sa Mlang, kung saan mabibigyan ng pagkakataon ang mga kasambahay ng karagdagang hanapbuhay.", "Bago ito nagsagawa ng pagpupulong si Romano Laurilla, ge\u00adneral manager ng DBMC, sa technical working group, kasama ang unang 15 mamumuhunan sa organic farming at marketing sa POLO-Dubai kung saan ipinahayag nito na maliban sa paglikha ng trabaho, ang programa ay makakatulong din sa kalusugan ng mga magsasaka at mamimili, at sa pa\u00adngangalaga ng kapaligiran dahil hindi ito ginagamitan ng inorganic fertilizers at pesticides sa produksyon ng bigas."], "category": "National", "title": ["Mga Kwentong OFWs: Agri-business para sa OFWs"]},
{"content": [" \u2014 Pinasabugan ng bomba kahapon ang isang grupo ng mga nagpapatrulyang sundalo at apat ang kumpirmadong sugatan sa naturang atake sa magulong lalawigan ng Basilan sa Muslim autonomous region.", "Kinumpirma rin ito ng Western Mindanao Command, ngunit hindi naman inilabas ng mga opisyal ang pangalan ng mga sugatan. Naganap ito sa Barangay Sabong sa Lamitan City na kung saan ay nagpapatrulya ang mga miyembro ng 14th Scout Ranger Company", "\u201cThey were conducting foot patrol in Barangay Sabong when the improvised explosive went off,\u201d ani army Major Filemon Tan, ang spokesman ng Western Min\u00addanao Command.", "Nadala na umano sa military hospital sa loob ng kampo ang mga suga\u00adtan. Wala naman umako sa pambobomba, subalit ang Basilan ay kilalang stronghold ng Abu Say\u00adyaf Group (ASG) na kung saan ito nagsimula noon 1990s at ngayon ay kaal\u00adyado ng Islamic State.", "Kamakailan lamang ay nilusob rin ng mga hinihinalang ASG ang isang Vietnamese cargo ship, MV Royal 16, sa karagatan ng Basilan at binaril ang isang crew at saka dinukot ang kapitan nito at limang iba pa. Bihag pa rin ng notoryosong grupo ang mahigit sa isang dosenang Malaysian at Indonesian sailors, kabilang ang isang German yachter na dinukot sa karagatan ng Sabah sa Malaysia."], "category": "National", "title": ["4 sundalo sugatan sa pambobomba"]},
{"content": ["Pinagbabaril ng tatlong hindi kilalang ri\u00adding-in-tandem ang isang nagaganap na pot session ng grupo ng mga kalalakihan na nagresulta sa pagkamatay ng apat na katao kabilang ang isang fish ball vendor kamakalawa ng gabi sa Marikina City.", "Sa isinumiteng report ni Chief Supt. Romulo Sapi\u00adtula, hepe ng Eastern Police District, kinilala ang mga biktima na sina Rodel Aguilar, 41, resi\u00addente ng Brgy. Sto. Nino; Danilo Bautista, 48, taga-Ma\u00adlanday; Jesus Martin, 45, sumuko kamakailan at re\u00adsidente ng Shoe Avenue ng nabanggit na lungsod at isang hindi nakilalang fishball vendor.", "Lumalabas sa imbestigasyon dakong alas-11:10 kamakalawa ng gabi nang dumating ang tatlong kala\u00adlakihan sakay ng dalawang motorsiklo sa tapat ng bahay ni Martin na umano ay ginagamit sa pot session.", "Walang\u2002babalang pinagbabaril\u2002ang\u2002tatlo na nasa loob ng bahay at agad naman itong ikinasawi ng mga biktima. Nadamay lamang ang nabanggit na fishball vendor na nagkataong nasa lugar ito."], "category": "National", "title": ["Pot session nilusob, 4 patay"]},
{"content": ["Isang lalaki ang patay matapos na pagtulu\u00adngang gulpihin ng apat na mga kalalakihan, ang isa sa kanila ay nakasagutan at nakamurahan pa nito habang nakikipag-inuman sa mga kapitbahay sa Lungsod ng Quezon kamakalawa ng gabi.", "Ayon kay PO3 Jim Barayoga\u2002ng\u2002Quezon City Police District (QCPD), ganap umanong alas-11:30 ng gabi nang maganap ang insidente sa Tawid Sapa II, Barangay Kaligayagan ng nasabing lungsod.", "Kasalukuyan umanong nakikipag-inuman ang biktimang si Eric Sanchez, 21-anyos, binata, construction worker at residente ng Block 14 Phase II ng nasa\u00adbi ring lugar sa kanyang mga kaibigang mga kapitbahay, ngunit habang nasa kalagitnaan ng inuman ay bigla na lamang umanong nagkainitan ang biktima at ang isa sa kanyang mga katoma na si Joseph Garcia, 49-anyos, food server ng nasabi ring lugar.", "Doon na umano pinagmumura at pinagsalitaan ng mga hindi magagandang salita ng biktima ang suspek at pagkatapos ay umalis ang huling kasama, ang isa pang kainuman.", "Gayunpaman, pagdaan\u00ad umano ni Garcia sa bahay ng biktima kasama ang tatlo pa nilang kainuman na magkapatid na sina Richard at Frank Dale at isa pang inaalam pa ang pagkakakilanlan ay muling kinumpronta ng una si Sanchez na nauwi na naman sa sagutan at suntukan.", "Tumulong din umano ang tatlo at naiwang tila lantang gulay ang biktima na sanhi ng pagkasawi nito habang isinusugod sa hospital."], "category": "National", "title": ["Lalaki, kinuyog ng katoma, dedo"]},
{"content": ["Nakahanda\u2002na\u2002si\u2002US President-elect\u2002Donald Trump\u2002na\u2002simulan\u2002agad ang kanyang naunang pa\u00adngako noong panahon ng eleksyon na ipapa-deport ang mga illegal immigrants na nananatili sa Amerika.", "Sa ulat, sa ilang ba\u00adhagi ng panayam ng programang\u2002\u201860\u2002Minutes\u2019 kay Trump, sinabi nito na handa itong ipa-deport o ipakulong ang nasa dalawa hanggang tatlong mil\u00adyong mga iligal na namamalagi sa Estados Unidos.", "Partikular aniyang tututukan ang pagpapakulong\u2002o\u2002pagpapalayas sa bansa ng mga taong may mga criminal records o mga miyembro ng mga gang at mga drug dealers.", "Kasabay nito, muling inulit ni Trump ang na\u00aduna nitong pahayag noong panahon ng kampanya na magtatayo ng pader sa border ng Mexico at sisingilin ang naturang bansa sa gastos sa pagpapatayo nito.", "Sa ilang lugar aniya ng border, sa halip na pader na bato at bakal ay bakod ang kanyang\u2002ilalagay\u2002upang walang makadaan na mga illegal immigrants.", "Ngunit\u2002sinabi\u2002ni House Speaker Paul Ryan, na bagamat sinabi ni Trump na itutuloy nito ang pagpapatapon sa mga illegal immigrants ay wala itong balak na bumuo ng deportation force.", "Samantala, nagpapatuloy sa pagsasagawa ng mga anti-Trump protest sa iba\u2019t ibang bahagi ng US limang araw matapos na mahalal si Republican President-elect Donald Trump.", "Ayon sa ulat, kabilang sa mga lugar na patuloy ang protesta ay sa Wa\u00adshington, New York, Los Angeles, San Francisco, St.\u2002Louis\u2002Philadelphia, Denver, Worcester, Massachusetts, Iowa City, Detroit, Minneapolis at iba pang mga lugar.", "Sa Los Angeles lamang ay aabot na sa 8,000 katao ang nagprotesta laban kay Trump dahil sa mga na\u00adging pahayag nito sa mga Muslim at ang pa\u00adngako nitong pagpapatapon pabalik ng kani-kanilang bansa ang mga illegal at undocumented sa US.", "Umabot naman sa 187 na\u2002mga\u2002protesters\u2002ang naaresto dahil sa pagi\u00adging marahas ng mga ito kabilang ang ilang kala\u00adlakihan na nananawagan na patayin ang mga pulis."], "category": "National", "title": ["3M illegal immigrants ipapatapon ni Trump"]},
{"content": ["Isang\u2002lalaki\u2002naman ngayon ang napatay sa saksak ng kanya mismong sariling pinsan matapos umano ang mainitang pagtatalo sa Lungsod ng Caloocan kamakalawa ng gabi.", "Ayon kay PO3 Julius Mabasa ng Malabon City Police-Homicide\u2002Unit, dakong alas-11:15 ng gabi nang maganap ang insidente sa loob mismo ng bahay ng magpinsang sina Jaime de Lima, 42-an\u00adyos at Benjamin Malinao, 48-anyos sa Perez Street, Brgy. Tonsuya ng nasabing lungsod.", "Kasalukuyan\u2002umano noong nag-iinuman ang dalawa kasama ang ilang kaibigan sa tapat ng kanilang bahay nang big\u00adla na lamang umanong pumasok sa loob ng bahay si De Lima at kunin ang kanilang mga kaserola at iba pang gamit sa kusina saka ipagbabalibag.", "Doon na sumunod si Malinao at kinumpronta ang pinsan kung ano ba umano ang problema nito ngunit sa halip na huminto ay patuloy lamang sa kanyang ginagawa ang biktima na nauwi sa pagmumurahan at mainitang pagtatalo at pananaksak."], "category": "National", "title": ["Todas sa saksak ni insan"]},
{"content": ["Posibleng humarap sa bilateral meetings sa pagitan ng dalawa hanggang apat na economic leaders si Pangulong Rodrigo Duterte sa Asia Pacific Economic Cooperation (APEC) Summit sa Peru sa Nobyembre 19 hanggang 20, ngayong taon.", "Sa pre-departure briefing sa Palasyo ng Malaca\u00f1ang kahapon, sinabi ni Leo Herrera-Lim Sr., special assistant ng Office of International Economic Relations ng Department of Foreign Affairs (DFA) na nilimitahan ang bilateral meetings ng Presidente para masiguro ang mas mainam at \u201cconstructive\u201d na pakikipag-ugnayan sa iba pang economic leaders.", "\u201cWell, we anticipate around two to four. We are still trying to find both the schedule and the timings and\u2026 These are the pretty much the arranged ones. But as you\u2019d be aware in all the meetings of this nature, there are some pull aside and conversation if and when the President sits beside another world leader either at dinner or the platforms during APEC,\u201d sabi ng opisyal. Gayunpaman, hindi na nagbigay pa ng mga karagdagang de\u00adtalye si Lim patungkol dito."], "category": "National", "title": ["PDU30 hahataw sa Peru"]},
{"content": ["Kailangang mabigyan-katwiran ni Pangulong Rodrigo Duterte ang basehan nito sa banta nitong pagsuspinde ng writ of habeas corpus.", "Ito\u2019y ayon naman kay Senate President Aquilino \u201cKoko\u201d Pimentel III.", "\u201cIf he suspends the privileges, he has to justify it,\u201d ayon kay Pimentel.", "Bukod dito, paliwanag pa ni Pimentel, dadaan pa rin sa proseso ang gagawing suspension ng writ tulad na lamang ng pagsalang dito sa Kongreso upang pagbotohan.", "Kailangan umanong ipaalam ng Pangulo sa Kongreso sa pamamagitan ng isang sulat ang kanyang basehan sa suspension ng writ of habeas corpus at pag-aaralan umano ito ng Kongreso. Pagbobotohan naman umano ito ng dalawang kapulungan ng Kongreso.", "Gayunpaman, sa ngayon ayon pa kay Pimentel ay wala pa namang opisyal na anunsiyo rito ang Pangulo kaya wala pang dapat na almahan.", "Magugunitang ilan sa mga senador ang puma\u00adlag sa naturang banta ng Pangulo."], "category": "National", "title": ["Koko kay PDigong: Ano ang basehan mo!"]},
{"content": ["Tatlong magkakabuntot na lindol ang tumama kahapon sa Isabela, Batangas at Eastern Samar, a\u00adyon sa Philippine Institute of Volcanology and Seismo\u00adlogy (PHIVOLCS).", "Sa earthquake monitoring\u2002ng\u2002PHIVOLCS, unang tumama\u2002ang\u2002magnitude 4.2 na lindol sa bayan ng Cabatuan sa Isabela bandang alas-7:47 ng umaga.", "Naramdaman ang Intensity\u20024\u2002sa\u2002Cauayan, I\u00adsabela habang Intensity 3 ang naitala sa Maddela, Quirino at sa Lamut, Ifugao. Ilang minuto ang nakalipas, inuga naman ng magnitude 4.4 na lindol ang Calatagan, Batangas bandang 7:56 ng umaga.", "Sa\u2002datos\u2002ng\u2002PHIVOLCS, naitala ang lindol sa 16 kilometer kanluran ng Calatagan. Naramdaman ang Intensity 2 sa Puerto Galera, Oriental Mindoro, at Intensity 1 sa Tagaytay City.", "Magnitude 4.0 naman ang\u2002tumama\u2002bandang alas-9:22\u2002ng\u2002umaga\u2002sa Hernani, Eastern Samar at sinundan ito ng tatlong aftershocks."], "category": "National", "title": ["Trio quake sa Isabela, Batangas at Eastern Samar"]},
{"content": ["Suportado ng pamunuan ng PNP ang panukala ni Pangulong Rodrigo Duterte na suspendihin ang writ of habeas corpus.", "Sa isang press briefing kahapon sa Camp Crame, sinabi ni PNP chief Director General Ronald dela Rosa na malaki ang maitutulong nito sa mas pina\u00adigting pang kampanya ng pamahalaan kontra ilegal na droga sa bansa.", "Sinabi ng chief PNP na dito, tiyak na mas bibilis pa ang operasyon ng mga pulis at siguradong pati ang mga kriminal ay matatakot din.", "Ayon kay Dela Rosa, sakaling matuloy ang suspensyon sa writ of habeas corpus ay tiniyak na hindi naman ito maaabuso.", "Una nang iniulat na may planong suspendihin ng Pangulo ang pagdedeklara ng suspensyon sa writ of habeas corpus laban sa ilegal na droga.", "Kapag nasuspinde ang writ of habeas corpus, hindi obligado ang mga awtoridad gaya ng PNP, AFP o NBI na ilabas o ilutang ang isang persona\u00adlidad o akusado na inaresto o pinaniniwalaang dinukot."], "category": "National", "title": ["Bato kasangga ni Duterte sa \u2018writ\u2019 suspension"]},
{"content": ["Pinagsabihan ni Department of Justice (DOJ) Sec. Vitaliano Aguirre II si Ombudsman Conchita Carpio Morales na tumutok na lamang sa mga malalaking kaso ng katiwalian imbes na pag-initan si Philippine National Police (PNP) Chief Dir. Gen. Ronald dela Rosa.", "Ito ay may kaugna\u00adyan sa sinabi ni Morales na bumuo na ito ng isang fact-finding team para imbestigahan ang umano\u2019y paglabag ni Dela Rosa sa batas makaraan itong ilibre ni Senador Manny Pacquiao sa pagpunta sa Las Vegas para manood sa labang Pacquiao-Vargas.", "Sinabi ni Aguirre na mas\u2002dapat\u2002unahin\u2002ng Ombudsman\u2002ang\u2002im\u00adbestigasyon sa mga opisyal na sangkot sa pork scam\u2002at\u2002Disbursement Acceleration\u2002Program (DAP) kabilang sina da\u00adting Pangulong Benigno Aquino at dating Budget Sec. Butch Abad na sinasabing promotor ng DAP noong sila\u2019y nasa pwesto pa. Magugunitang sinabi ni Morales na nilabag ni Dela Rosa ang Presidential Decree 46 na nagbabawal sa pagtanggap ng anumang uri ng regalo para sa mga tauhan at opisyal ng pamahalaan.", "Nilabag din umano ng hepe ng PNP ang Republic Act 6713 na kilala bilang Code of Conduct and Ethical Standards for Public Officials and Employees.", "Ayon\u2002kay\u2002Aguirre, gusto nitong baguhin ng Kongreso ang nasabing batas dahil ginagamit lamang ito para gipitin ang ilang tauhan ng pamahalaan samantalang mas dapat unahin ang mga bigtime na magnanakaw sa gobyerno."], "category": "National", "title": ["Morales pinagsabihan ni Aguirre"]},
{"content": ["Matapos sabihin ng aktres at TV host Kris Aquino na \u2018epic snub\u2019 ang hindi pagdalo ni Pangulong Rodrigo Duterte sa dapat sanang one-on-one interview niya dito noong Biyernes, nilinaw naman ng isang opisyal ng Malaca\u00f1ang na hindi inisnab ng Pangulo ang aktres.", "Ayon kay Presidential Communications Office (PCO) Secretary Martin Andanar, nagkataon lang na masama ang pakiramdam ng Pangulo.", "\u201cThere was no intention to snub Kris Aquino. Again, ulitin ko po, the alter ego of the President at the Department of Trade and Industry, Secretary Mon Lopez is there, he\u2019s the one who spoke on behalf of the President. Kris Aquino was there. Joey Concepcion was there. Government agencies that are responsible to cover the President were present,\u201d paliwanag ni Andanar. \u201cIt just so happened that the President was not feeling well,\u201d diin pa ng kalihim.", "Naniniwala naman si Andanar na maaari pang mare-schedule ang interview ni Kris Aquino kay Pangulong Duterte.", "\u201cAnything, anything is a possibility. Everything is a possibility,\u201d wika ni Andanar."], "category": "National", "title": ["Kris \u2018di inisnab ni PDU30 \u2014 Andanar"]},
{"content": ["Mariing ipinangako ni PNP chief Director General Ronald dela Rosa na hindi mapapatay si Kerwin Espinosa kapag nasa kustodiya na nila ito.", "Sa isang press conference kahapon sa Camp Crame, tahasang tiniyak ni Dela Rosa na magiging ligtas si Kerwin sa kanilang poder.", "\u201cHindi siya mamatay sa aking poder, pangako ko \u2018yan,\u201d wika ni Dela Rosa.", "Sa Camp Crame agad idederetso si Kerwin pagda\u00adting nito sa bansa mula sa Abu Dhabi sa darating na Huwebes, November 17.", "Si Kerwin ay darating sa bansa kasama ang team ng PNP na sumundo sa kanya na pinangunahan ni Sr. Supt. Alberto Ferro, ng Philippine National Police-Anti-Illegal Drugs Group (PNP-AIDG), na ipinadala sa Abu Dhabi.", "Matatandaan na si Kerwin ay inaresto sa Abu Dhabi noong Oktubre 17 matapos isuplong ng OFW na nakatira sa katabi nitong apartment na inuupahan.", "Naantala ang pagbabalik ni Kerwin sa bansa dahil may kinakaharap itong kaso sa Abu Dhabi kaya nasa kustodiya ito ng Interpol.", "Si Kerwin ay anak ni Albuera, Leyte Mayor Rolando Espinosa, na una nang naaresto sa paglabag sa Section 11, Article 2 ng Republic Act 9165 at Section 28 ng RA 1059 at napatay kamakailan sa loob ng selda nito sa Sub-Provincial Jail sa Baybay, Leyte."], "category": "National", "title": ["\u2018Di mapapatay si Kerwin, promise! \u2014 PNP chief"]},
{"content": ["Matapos ang pakiki\u00adpag-usap kay Pangulong Rodrigo Duterte at pumabor ito sa plano, kinumpirma na kahapon ni PNP chief Director General Ronald dela Rosa na tuloy ang pagbili ng PNP ng 26,000 piraso ng M4 rifles sa US.", "Ito ang kanyang inanunsyo sa ginanap na press conference sa Camp Crame kahapon ng umaga, kung saan sinabi ni Dela Rosa na personal silang nag-usap ni Pangulong Rodrigo Duterte sa nasabing isyu at ibinalita umano niya sa Pangulo na wala namang problema sa pagbili ng naturang mga armas.", "Ayon kay Dela Rosa, kasalukuyan nang inaayos ang dokumento ng mga M4 rifles na galing sa Sig Sauer GmbH of Germany, na may US operation na nakabase sa Newington, New Hampshire.", "Ipinaliwanag din ni Dela Rosa na kailangan ang nasabing mga baril hindi lamang sa kampanya ng pulisya laban sa mga sindikato ng droga kundi sa pagpapanatili ng kaayusan sa bansa.", "Una nang sinabi ni US Senator Ben Cardin na haharangin niya ang nasabing gun deal dahil sa mga kaso ng human rights violations ng Duterte administration.", "Ayon kay Dela Rosa, wala naman itong nakikitang balakid para hindi matuloy ang pagbili ng mga armas sa US dahil umaasa itong magiging maayos naman ang relasyon ni Pangulong Duterte at ng bagong halal na pangulo ng Amerika na si Donald Trump."], "category": "National", "title": ["Tuloy ang pagbili sa M4 rifles"]},
{"content": ["Bagama\u2019t banta pa lamang na suspindehin ni Pangulong Rodrigo Duterte ang writ of habeas corpus, nanga\u00adngamoy martial law na, para sa isang beteranong mambabatas sa Mababang Kapulungan ng Kongreso.", "\u201cAlarming shades of martial law are in the offing with President Duterte\u2019s inclination of suspending the privilege of the writ of habeas corpus to reportedly \u2018strengthen\u2019 the campaign against the drug menace and suppress the so-called \u2018rebellion\u2019 in Min\u00addanao,\u201d ani Albay Rep. Edcel Lagman.", "Ayon sa mambabatas, bilang isang abogado, alam ni Pangulong Duterte na magagamit ang problema sa droga para suspindehin ang writ of habeas corpus suba\u00adlit ginagamit niya itong dahilan ng kanyang pagbabanta.", "\u201cThere are no legal and factual bases for the suspension the privilege of the writ of habeas corpus. The deadly campaign against drug traffickers and narcotic abuse is not a ground for suspension,\u201d ayon pa kay Lagman,", "Nababahala ang mambabatas na kung sakaling totohanin ni Duterte ang kanyang banta, lalong lalala ang culture of violence at pagpatay sa bansa na ginagawa na ngayon aniya sa gitna ng kampanya laban sa iligal na droga.", "Lalo ring lalakas aniya ang loob ng mga pulis na gumawa ng krimen at muling mangyayari ang naganap noong panahon ng martial law kung saan lahat ng pinaghihinalaan ay dinudukot, pinapatay at bigla na lamang nawawala ang mga tao.", "Hindi na magugulat ang isang mambabatas kung isang araw ay isailalim ni Pangulong Rodrigo Duterte ang bansa sa martial law dahil may pagka-diktador umano ang Pangulo.", "Ginawa ni Magdalo party-list Rep. Gary Alejano ang pahayag sa isyu na rin sa suspension sa writ.", "\u201cLet us not discount and forget the dictatorial tendency of Duterte,\u201d ani Alejano kaya hindi umano maialis na nangangamba siya dahil kinokondisyon umano nito ang mamamayan para magdeklara ng martial law kalaunan.", "Tumanggi si Alejano na sabihin kung anong mga senyales na may pagka-diktador si Duterte dahil alam na umano ito ng mamamayan. \u201cI am worried that such pronouncements is just to condition the people of an eventual declaration of martial law due to premeditated incidents as justification,\u201d ayon pa sa mambabatas."], "category": "National", "title": ["Nangangamoy martial law na!"]},
{"content": ["Isang bata ang nasawi habang tatlo pang paslit ang sugatan sa pag-atake ng teroristang Islamic State (IS) sa isang simbahan sa isla ng Borneo.", "Ayon sa ulat, sinabi ni East Kalimantan police spokesman Fajar Setiawan na binawian ng buhay ang biktimang si Ade Intan Marbun, 2-anyos dahil sa kumplikasyon mula sa natamo nitong sunog sa iba\u2019t ibang bahagi ng katawan.", "Sa imbestigasyon ng mga awtoridad, tinukoy nito ang umatakeng miyembro ng IS na isang 32-anyos na dating terror convict mula sa bayan ng Bogir sa West Java kung saan naghagis ito ng molotov cocktail mula sa sinasak\u00adyan nitong motorsiklo sa Oikumene Church sa Samarinda.", "Sinasabing nahatulan ang nasabing suspek ng pagkakakulong 3 1/2 taong pagkakakulong noong 2011 dahil sa pag-atake nito at nakalaya lamang noong Hul\u00adyo 2014 at isinagawa ang pag-atake."], "category": "National", "title": ["Simbahan pinasabugan, 4 paslit nadale"]},
{"content": ["Tinatangka lang ni Pangulong Rodrigo Duterte na takutin ang mga \u2018lawless elements\u2019 sa Mindanao at wala naman talaga itong intensyon na suspendihin ang writ of habeas corpus.", "Ganito idinepensa ni Justice Secretary Vitaliano Aguirre II ang naunang pahayag ni Pa\u00adngulong Rodrigo Duterte na pagsuspinde sa writ of habeas corpus kasunod ng nangyaring pagbomba sa Davao City night Market noong Setyembre.", "\u201cNananakot siguro siya, ganyan naman talaga si Presidente\u2026 upang tingnan ng tao na kinakailangan mag-resolve sila. That\u2019s how the president works, \u2018yang mga hyperbole \u2013 \u2018yang mga pinalalaki ng Presidente ang kanyang mga gagawin [pero] wala naman siyang balak diyan,\u201d pahayag ni Aguirre sa DzBB.", "Idinagdag pa ni Aguir\u00adre na hindi puwedeng suspindehin ni Duterte ang writ of habeas corpus dahil lamang sa lawless violence sa Mindanao, maari lamang niya itong suspindehin kung may aktuwal na rebelyon o invasion.", "\u201cHindi ka naman basta-basta makakadeklara ng suspension of writ of habeas corpus kung dahil sa lawlessness lang. Kailangan may rebellion o invasion. Hindi mo naman masasabi na may invasion, walang invasion of course sa Muslim Mindanao,\u201d dagdag pa ni Aguirre.", "Una nang sinabi ni Pangulong Duterte noong Biyernes na sususpindehin niya ang writ of habeas corpus pero hindi niya intensiyon na magdeklara ng martial law para maaresto ang mga lawless elements sa Mindanao."], "category": "National", "title": ["PDU30 NANAKOT LANG!"]},
{"content": ["Personal na nagtungo sa himpilan ng pulisya ang sepulturero\u2002ng\u2002pampublikong sementeryo ng Calatagan Batangas, makaraang madiskubre nito ang bangkay ng isang lala\u00adking biktima na may tama ng bala sa ulo at katawan.", "Batay\u2002sa\u2002naantalang ulat ng Calatagan Municipal Police Station, magaalas-nuwebe ng umaga\u00a0kamakalawa nang makita ni Camilo Bulaclac ang bangkay ng biktimang si Jimbo Eleponga y Chico, 16-an\u00adyos ng Barangay Poblacion IV, Calatagan, Batangas.", "Hinihinalang nilikida sa loob mismo ng Calatagan Public Cemetery ang biktima ng mga hindi pa nakikilalang suspek.", "Inaalam na ng pulisya ang posibleng motibo sa nangyaring krimen."], "category": "National", "title": ["Binatilyo nilikida sa sementeryo"]},
{"content": ["Dahil sa pagkakasangkot sa kaso nang pagdukot sa isang negosyante na hanggang nga\u00adyon ay hindi pa rin nakikita, limang parak ang sinibak sa tungkulin sa Cagayan de Oro City.", "Agad na itinapon sa Regional Police Holding and Accounting Office (RPHAO) ng Camp Ala\u00adgar ang mga sinibak na pulis na sina Sr. Insp. Ereneo Ramirez, dating hepe ng Crime Against Person and Property Desk ng Cagayan de Oro City Police Office; PO3 Alejandro Ubanan, SPO2 Jojo Lim, SPO1 Alaindelon Tacubao, at PO2 Hussein Bolanio.", "Ayon kay Police Regional Office 10 spokesperson Supt. Surki Sere\u00f1as, habang nagpapatuloy ang imbestigasyon sa kasong kinakaharap ng mga nasabing pulis ay mananatili sila sa RPHAO.", "Kinasuhan ng kidnapping ang nasabing mga pulis dahil sa pagkakasangkot umano sa pagdukot sa isang Enrique Fernandez III, na hanggang ngayon ay nawawala pa matapos makilala ang mga ito sa isinagawang pag-aaral sa CCTV footage ng National Bureau of Investigation (NBI)-10 mula sa isang establisyimento kung saan sapi\u00adlitang tinangay ang biktima."], "category": "National", "title": ["5 parak sibak sa kidnapping"]},
{"content": ["Patay ang isang mister makaraang magbaril sa sentido nang tumangging makipagsiping ang kanyang misis sa Libacao, Aklan.", "Duguan at wala nang buhay nang madatnan ng kanyang misis ang biktimang si Ernani Santiago, 33, residente ng Barangay Agmailig, Libacao.", "Napag-alaman\u2002na galing sa isang okasyon ang biktima kasama ang misis na si Marialyn at bunsong anak nang ilang minuto matapos maka\u00adpahinga ay nag-aya ang mister sa misis na magtalik sila pero mahigpit ang pagtanggi ng misis.", "Dahil dito, tumahimik ang biktima at lumabas na lamang ng kuwarto na lingid sa kaalaman ng misis na nagdamdam ito hanggang magbaril sa sentido gamit ang .22 caliber magnum.", "Nagsasagawa\u2002naman ng masusing im\u00adbestigasyon ang pulisya upang matukoy kung may naganap na foul play sa nasabing insidente."], "category": "National", "title": ["Bokya sa sex, mister nagbaril"]},
{"content": ["Patay ang driver at dalawa pang sakay ng isang ten-wheeler truck makaraang magkabanggaan\u00a0ng mga ito ang isang 6-wheeler truck sa Barangay Malinao Ilaya, Atimonan, Quezon kamakalawa ng gabi.", "Batay sa imbestigasyon ng Atimonan PNP, dakong alas-11:00, tinatahak ng six-wheeler truck (UYC 893) na minamaneho ni Noel Donaire ang Maharlika highway diversion road nang pagsapit sa lugar ng aksidente ay nawalan ito ng kontrol at sakupin nito ang kabilang linya.", "Nagbunsod ito upang masalpok ang kasalubong na ten-wheeler truck (EVG 781) na minamaneho ng biktimang si Noli Lusande Barnuevo, 61-anyos.", "Matapos bumangga sa sasakyan ng biktima, bumaliktad pa ang six-wheeler truck at bumara sa buong kalsada.", "Sa lakas ng impact nagtamo ng mga grabeng pinsala sa iba\u2019t ibang bahagi ng katawan ang driver na si Barnuevo at pasaherong si Cielito Milante Senar, 35-anyos,\u2002company\u2002clerk,\u2002na\u2002kapwa ideneklarang dead on the spot.", "Nasawi naman habang nilalapatan ng lunas sa Ospital si Nestor Mino Obias na pasahero rin ng truck."], "category": "National", "title": ["Salpukan ng 2 trak, 5 nadale"]},
{"content": ["Good News! Epektibo na ngayong araw ang panibagong tapyas sa presyo ng mga produktong petrolyo.", "Kaninang alas-12:01 ng hatinggabi nagsimulang magpatupad ang kumpanyang Flying V at Sea Oil ng P.65 centavos na rollback sa kada litro ng gasolina at P.55/litro naman ang bawas sa presyo ng diesel.", "Parehong rollback din ang ipapatupad ng mga kumpanyang Phoenix, Eastern, PTT, Jetti at Shell sa gasolina at diesel na binuksan bandang alas-sais ng umaga.", "Ito na ang pangalawang big time rollback nga\u00adyong Nobyembre."], "category": "National", "title": ["Rollback sa gas at diesel"]},
{"content": ["Hinimok\u2002ni\u2002Akbayan Rep. Tom Villarin si Pa\u00adngulong Rodrigo Duterte na ikonsidera ang plano nitong buhayin ang operasyon ng Bataan Nuclear Power Plant para na rin sa kaligtasan at kalusugan ng mga Pilipino.", "Ang pahayag ni Villarin ay kasunod na rin ng anunsyo ni Energy Secretary Alfonso Cusi na binigyan na siya ng go signal ni Pangulong Duterte para irehabilitate ang BNPP.", "Para kay Villarin ma\u00adling hakbang ang planong ito ng administrasyon. A\u00adniya, mabigat ang panganib na dala kung bubuhayin ang BNPP lalo na sa kalusu\u00adgan ng publiko at ang mga bansang gumagamit ng nuclear energy gaya ng Japan at Germany ay umiwas na rito kaya naman nakapagtatakang ang Pilipinas ay plano pang simulan i-ope\u00adrate ito gayong wala naman itong kapasidad na i-ma\u00adnage lalo na sa pagkakataon na magkaroon ng aberya sa pag-o-operate nito.", "\u201cMasyadong\u2002mabigat ang gastos sa operasyon ng nuclear plant paano na kapag magkaroon ng aksidente na lalong dapat paghandaan\u201d pahayag ni Villarin.", "Sinabi ni Villarin na hindi lamang ang pagre-rehabilitate ang dapat na pagtuunan ng pamahalan bagkus ay mas malaking pondo pa ang dapat na ilaan para sa pagtiyak ng kaligtasan sa operasyon nito at sakaling magkaroon ng aberya kaya dapat lalong pag-isipan ng pamahalaan.", "Samantala\u2002sinabi\u2002ni Sanlakas\u2002Secretary-Ge\u00adneral Atty. Aaron Pedrosa na mas malaking problema ang hatid ng pagbuhay sa BNPP kumpara sa pakinabang nito."], "category": "National", "title": ["Pagbuhay sa BNPP, pag-aralang mabuti"]},
{"content": ["Niyanig ng magnitude 6.2 na lindol ang Hilagang-Kanluran ng bansang Argentina, ayon sa ulat ng US Geological Survey.", "Sa ulat ng AFP, ang lindol\u2002ay\u2002natukoy\u2002ang sentro\u2002sa\u200216\u2002milya\u2002ng lungsod ng Chilecito sa South American nation\u2019s La Rioja province at may lalim na 62 milya.", "Naramdaman\u2002din ang lindol sa kalapit na probinsya ng Catamarca, Tucuman at Cordoba.", "Wala namang naiulat na nasawi o nasaktan sa nasabing paglindol.", "Nabatid na ang sentro ng lindol ay malapit sa border ng Chile na nakaranas din ng magnitude 6.4 na lindol kamakailan.", "Kaugnay nito, walang overseas Filipino workers (OFWs) ang nadamay at kabilang sa mga nasaktan sa sunud-sunod na paglindol na tumama sa Christchurch, New Zealand na may lakas na 7.8 magnitude at sinundan ng aftershocks na may lakas namang 6.2 magnitude kamakalawa.", "Ito ang kinumpirma ng\u2002Department\u2002of\u2002Fo\u00adreign Affairs (DFA) base sa ipinadalang impormasyon ng Embahada ng Pi\u00adlipinas\u2002sa\u2002Wellington kung saan patuloy pa rin ang isinasagawang pagmo-monitor\u2002sa\u2002Filipino community\u2002sa\u2002nasabing bansa.", "\u201cSo far we have not received report of any Filipino casualty in the New Zealand earthquake. Our Embassy\u2002in\u2002Wellington continue to monitor the situation closely,\u201d sa text message\u2002sa Abante\u2002ni\u2002DFA spokesman Charles Jose."], "category": "National", "title": ["Argentina nilindol din"]},
{"content": ["Patay ang isang lala\u00adking\u2002drug\u2002surrenderee matapos na pagbabarilin ito sa harapan ng kanilang bahay ng hindi pa kilalang salarin na lulan ng motorsiklo kamakalawa ng gabi sa Nabua, Camarines Sur.", "Kinilala\u2002ng\u2002pulisya ang nasawing biktima na si Joseph Mabansay, 32, residente ng Zone 4 Barangay La Purisima ng nabatid na bayan, ito ay nagtamo ng mga tama ng bala sa iba\u2019t ibang bahagi ng katawan.", "Samantala, mabilis na tumakas ang suspek na lulan ng motrsiklo ng masigurong wala nang buhay ang kanyang target.", "Sa ulat ng Nabua PNP, naganap ang insidente dakong\u2002alas-11:00 ng gabi sa harapan ng bahay ng biktima\u2002kung\u2002saan\u2002kakarating lang nito lulan ng kanyang motorsiklo nang bigla itong lapitan ng suspek na armado ng hindi pa batid na kalibre ng baril at bistayin ito ng bala.", "Napagalaman\u2002na dati na itong sumuko sa Oplan Tokhang at Project Double\u2002Barrel\u2002ng\u2002pulisya."], "category": "National", "title": ["Drug surrenderee itinumba sa harap ng bahay"]},
{"content": ["Hindi umano tumupad sa pangakong magbabagong buhay ang da\u00adlawang lalaking suspek sa paggamit ng droga na una nang sumuko sa isina\u00adgawang\u2002Oplan Tokhang ng\u2002mga\u2002awtoridad kaya himas-rehas ang mga ito matapos maaresto sa isang buy-bust operation sa lungsod ng Olongapo kamakalawa.", "Nahaharap sa kasong paglabag sa Republic Act 9165\u2002sina\u2002Mario\u2002Pa\u00adngan, 19-anyos at Cedrick Hayahay,\u200218-anyos\u2002pa\u00adwang residente ng Marilag St. Barangay Sta. Rita nang nabanggit na lungsod.", "Ayon\u2002sa\u2002pulisya,\u2002dati nang sumuko ang da\u00adlawa at nangako na magbabagong\u2002buhay\u2002subalit matigas umano ang ulo ng mga ito at patuloy pa rin ang pag gamit ng droga at hindi pa nakuntento ay nagagawa rin umanong magbenta.", "Dito na nagsagawa ng test buy ang mga elemento ng Olongapo City Police Station (OCPO) station 5 hanggang sa maaresto ang dalawa kung saan nakuha sa mga ito ang tatlong sachet na pinaghihinalang shabu pati ang P300 bilang marked money."], "category": "National", "title": ["2 balik-droga, dinakma"]},
{"content": ["Umabot na sa 183 ang biktima ng extrajudicial killing sa buong lalawigan ng Bulacan mula noong Hulyo hanggang ngayong Nobyembre at inaasahang tataas pa ang bilang na ito sa susunod na mga araw kung saan blangko pa rin ang awtoridad sa pagkakakilanlan sa nasabing grupo na target itumba ang mga tulak at kriminal.", "Kumpirmadong patuloy na iniimbestigahan ng Bulacan PNP ang walang humpay na pagpaslang sa mga kilabot na drug pusher at addict na sangkot din sa ibat-ibang kasong kriminal kung saan malaking porsiyento ng mga biktima ng summary execution ay nilalagyan ng plakard na sangkot ito sa droga at iba pang iligal na aktibidad.", "Nabatid na ang nasabing bilang ng biktima ng EJK ay mula lamang noong Hulyo 1 hanggang ngayong unang linggo ng Nobyembre at kabilang din sa mga napapatay ay ilang pulis na sangkot sa droga at ang mga biktima ay dinudukot at ikinakalat sa kalsada o itinutumba ng riding-in-tandem.", "Kabilang sa may pinakamaraming biktima ng EJK ay ang San Jose del Monte City at Meycauayan City at hindi pa kabilang dito ang halos 40 na tulak ng droga na napapatay kada buwan ng Bulacan PNP sa mga lehitimong police operation sa 21 na bayan at tatlong lungsod sa lalawigan."], "category": "National", "title": ["Biktima ng EJK sa Bulacan, 183 na"]},
{"content": ["Wala nang nakikitang banta ang Philippine Atmospheric Geophysical and Astronomical Services Administration (PAGASA) sa umaaligid na bagyo sa labas ng Philippine Area of Responsibility (PAR) nitong weekend.", "Ayon sa PAGASA, unti-unti nang lumayo ang tropical cyclone na may international name na \u2018Ma-on\u2019 na nakitang umaaligid sa Silangan Hila\u00adgang-Silangan ng Luzon.", "Sa kabila nito, nakataas pa rin ang babala ng panaka-nakang pag-ulan sa Hilaga at Gitnang Luzon dahil sa umiiral na Northeast Monsoon o hanging amihan."], "category": "National", "title": ["Bagyo sa labas ng PAR, umatras"]},
{"content": ["Umaabot sa P65 milyong halaga ng smuggled goods gaya ng mga pekeng sigarilyo ang nasabat ng Bureau of Customs (BoC) sa Davao City.", "Katuwang ng BoC ang Philippine Drug Enforcement Agency (PDEA), nang isagawa ang sorpresang inspeksyon sa may walong iba\u2019t ibang bodega sa mga Brgy. ng Uyanguren, Sta. Ana at Obrero kung saan natuklasan ang mga nakaimbak na kahon-kahong pekeng sigarilyo.", "Napag-alaman na matapos makatanggap ng report kaugnay sa nasabing pag-iimbak ng smuggled goods, agad nagpalabas ng mission order si BoC commissioner Nicanor Faeldon na agad namang ipinatupad ng mga awtoridad.", "Mula sa walong sinalakay na warehouse, anim dito ang nakitaan ng mga kontrabando na umaabot sa 2,542 kahon na kinabibilangan ng mga laman na imitations na sigarilyo na may brand na Mighty & More at Two Moons, pekeng Baoma mosquito killer products at whitening lotions.", "Ayon kay BoC Inspector Jonel Pogoy, sinasabing pagmamay-ari ng Taiwanese nationals na sina Shi Yue Qun at Benedict Rene Tan ang mga nasabat na produkto.", "Sa ngayon ay nasa kustodiya na ng Port of Davao ang mga smuggled goods na nakatakdang sirain."], "category": "National", "title": ["P65M hot goods nasabat sa Davao"]},
{"content": ["ZAMBOANGA CITY \u2014 Isang provincial bus ang sinunog ng mga rebeldeng New People\u2019s Army (NPA) kahapon ng madaling-araw sa highway sa ba\u00adyan ng Tupi sa South Cotabato province sa Mindanao.", "Walang inulat na nasaktan sa atake ng NPA at ayon sa pulisya ay inakyat ng 5 mga armado ang bus na pag-aari ng Yellow Bus Lines at saka inutusan ang driver na dalhin ang sasakyan sa Brgy. Palonuling at doon ay naghihintay ang iba pang mga rebelde.", "Pinababa ang lahat ng pasahero matapos na kapkapan upang mabatid kung may sundalo o pulis sa mga naroon. At saka binuhusan ng gasoline ang bus at ito ay sinilaban. Patungo ito sa General Santos City mula Koronadal City nang maganap ang atake.", "Sinabi ng mga armado na sila ay mga miyembro ng NPA at parusa umano sa Yellow Bus Lines ang kanilang ginawa. Hinihinalang konektado sa e\u00adxtortion ng NPA ang pagsunog sa bus. Walang paha\u00adyag ang pamunuan ng kampanya sa naganap at ito ay sa kabila ng umiiral na ceasefire ng NPA at pamahalaang Duterte."], "category": "National", "title": ["Bus, sinunog ng NPA"]},
{"content": ["Nagkasundo ang gobyerno ng Colombia at ang mga rebelde na rebisahin ang kanilang peace deal para tapusin na ang 52-taong alitan, matapos itong ma-reject sa isinagawang referendum dahil masyado umanong pabor sa mga rebelde.", "Ang pamahalaan at ang Revolutionary Armed Forces ng Colombia, na nagsagawa ng pag-uusap sa Havana sa loob ng apat na taon, ay nagkasundo na isama nila sa agenda ang mga panukala ng mga oposisyon, religious leaders at iba pa.", "Umaasa umano si Colombian President Juan Manuel Santos na muling magkakaisa ang nagkahati-hating bansa pagkatapos ng bagong naikasang deal sa kabila ng muntik nang mabuwag matapos itong i-reject noong nakalipas na referendum noong Oktubre.", "\u201cWe call upon all Colombia and the international community\u2026 to back this new accord and its quick implementation so as to leave the tragedy of war in the past,\u201d base sa pahayag ng dalawang panig. \u201cPeace cannot wait anymore.\u201d Nabatid na isina publiko na kahapon ang kopya ng bagong usapang pangkapaya\u00adpaan ng magkabilang panig."], "category": "National", "title": ["Colombia at rebel group, kasado sa rebisa ng peace deal"]},
{"content": ["Isinilid sa isang kulay itim na \u2018garbage bag\u2019, bago\u2002itinapon\u2002sa\u2002harapan\u2002ng\u2002isang\u2002mall\u2002sa Divisoria, ang bangkay ng isang umano\u2019y mandurukot\u2002na\u2002nilikida ng hindi nakikilalang suspek, kahapon ng madaling-araw sa Binondo, Maynila.", "Isinalarawan ni SPO2 John Charles Duran, imbestigador\u2002ng\u2002Manila P\u00adolice\u2002District-homicide section,\u2002ang\u2002biktimang nasa edad 38-43, may taas na 5\u20192,\u2002katamtaman\u2002ang pangangatawan,\u2002moreno, nakasuot ng asul na polo shirt at aqua blue na short at may mga tama ng saksak sa katawan.", "Nabatid\u2002na\u2002dakong alas-kuwatro\u2002ng\u2002hapon nang\u2002makita\u2002ng\u2002isang concerned\u2002citizen\u2002ang bangkay sa harapan ng 999 Mall sa Soler Street, malapit\u2002sa\u2002kanto\u2002ng Reina\u2002Regente\u2002Street\u2002sa B\u00adinondo, Maynila.", "Nang busisiin ng mga imbestigador, isang plakard ang nakitang kasama ng bangkay at may nakasulat na mga katagang, \u2018Mandurukot ako dito sa Divisoria.\u2019", "May nakapulupot din sa mukha ng biktima na kulay brown na packaging tape, may busal na bimpo ang bibig, ang mga kamay ay nakatali ng alambre sa kanyang likuran at ang leeg ay napuluputan din ng isang alambre at tama ng saksak sa katawan."], "category": "National", "title": ["Mandurukot, sinalvage"]},
{"content": ["Nilinaw kahapon ng Malaca\u00f1ang na wala pang announcement sa suspension ng \u2018writ of habeas corpus\u2019 dahil sa ideya lang ito ni Pangulong Rodrigo Duterte.", "\u201cHindi pa naman niya ina-announce \u2018yung suspension of Writ of Habeas Corpus. It is just an idea,\u201d wika ni Presidential Communications Office (PCO) Secretary Martin Andanar.", "Ginawa ni Andanar ang pahayag matapos sabihin ng Pangulo na maaari niya itong ideklara kung lalala ang rebelyon sa Mindanao at ang problema ng iligal na droga sa bansa.", "Sinabi ni Andanar na kaya ito nasabi ng Pa\u00adngulo ay dahil ngayon lang niya nalaman ang matinding problema ng iligal na droga sa bansa.", "Nilinaw naman ng kalihim na hindi pumalpak ang Pangulo sa war on drugs matapos ipangako noong kampanya na tatapusin sa loob ng anim na buwan ang problema sa droga at krimen.", "\u201c\u2026 ito ay hindi nanga\u00adngahulugan na tayo ay pumalpak sa ating kampanya sa iligal na droga. Ito\u2019y nangangahulugan lamang na nadiskubre ng ating Pangulo ngayon lang na ganito kalaganap ang problema sa iligal na droga,\u201d paliwanag ni Andanar.", "Hindi naman isinasara ng tagapagsalita ng Malaca\u00f1ang ang usapin sa posibleng suspension ng writ of habeas corpus.", "\u201cAyokong pangunahan ang Pangulo\u2026 so antayin na lang po natin kung ano ang magiging kondisyon ng ating Pa\u00adngulo,\u201d wika ng kalihim."], "category": "National", "title": ["Suspension, idea pa lang \u2014 Palasyo"]},
{"content": ["Tila may sariling armory sa kanyang bahay ang isang 41-anyos na lalakeng suspek, at kapatid ng kapitan ng barangay sa kanilang lugar, nang ma\u00addiskubre ito ng Provincial Intelligence Branch ng Cavite Police, pasado alas-sais ng umaga kahapon.", "Nabulaga ang mga tauhan ni P/Supt. Gil Torralba ng makitang naka-display pa sa sala ng bahay ang ilang baril na kinokonsidera pang collector\u2019s item ng suspek na si Johny Agapito y Calinga alyas Bosyo, residente ng Blk. 2, Lot 16, Villa Maria Subd., Brgy. Molino 3, Bacoor City, Cavite", "Sa bisa ng bitbit na search warrant, nakum\u00adpiska ng pulisya ang Marlin Golden 39a, calibre .22 w/ scope (sn: AC 19527), Wenchester calibre .22 (sn: 90808), J.G Landman calibre .22 (sn: 01382), Bush Master (sn: L522006), Carbine Rifle, Ruger Redhawk Magnum .44 revol\u00adver (sn: 503-32442), Johny Agapito calibre .45 pistol (sn: 2356164) at Taurus PT 92 calibre .9mm (sn: TBP 08687).", "Bukod pa rito ay nasamsam rin ang samu\u2019t saring magazine, gun accessories at humigit kumulang sa 300 klase ng live ammunition. Isasailalim sa pagsusuri ng PNP crime laboratory ang mga nakumpiskang boga upang matukoy kung nagamit sa krimen ang mga ito."], "category": "National", "title": ["Armory sa bahay ng utol ni Kap"]},
{"content": ["Isa pang big time oil price rollback ang posibleng sumalubong sa mga motorista ngayong pagpasok ng linggo matapos magpahaging ang ilang oil companies na magkakaroon ng bawas-presyo sa oil products.", "Sa inisyal na ulat, P.90 centavos hanggang P1 ang posibleng matap\u00adyas sa kada litro ng gasolina.", "Iimpis naman ng P.75 centavos ang presyo ng kada litro ng diesel habang P.60 centavos ang bawas sa kada litro ng kerosene.", "Ito na ang ikalawang oil price rollback ngayong Nobyembre bunsod ng patuloy na pagbaba ng presyo ng oil products sa world market.", "Posibleng i-anunsyo ng mga oil companies ang nasabing oil price rollback ngayong araw at karaniwang ipinatutupad pagsapit ng alas-12:01 ng Martes."], "category": "National", "title": ["Oil price rollback ulit"]},
{"content": ["Hindi kayang ilibre ni Pangulong Rodrigo Duterte sa kanilang \u2018criminal liabilities\u2019 ang mga pulis na lumusob at nakapatay kay Albuera, Leyte Mayor Rolando Espinosa Sr.", "Ganito ang pahiwatig ni CIBAC party-list Rep. Sherwin Tugna matapos ipagtanggol ni Duterte ang mga pulis sa Region 8 na inimbestigahan ng Senado noong nakaraang linggo.", "\u201cPara sa akin, ang pagdepensa ni Duterte ay nagpapalakas-loob ng mga sangkot na pulis. Ngunit malakas ang ebidensya na isa itong EJK (extrajudicial killing) at malinaw na premeditated,\u201d ani Tugna na isang abogado.", "Ginawa ng mambabatas ang pahayag matapos sabihin ni Duterte na mas naniniwala ito sa bersyon ng mga pulis na lumusob sa kulungan at nakapatay kay Espinosa matapos umanong manlaban habang sinisilbihan ng search warrant."], "category": "National", "title": ["Mga pulis sa Espinosa killing \u2018di malilibre ni Duterte"]},
{"content": ["Kasunod ng pahayag ni Justice Secretary Vitaliano Aguirre na ilalabas na ang subpoena kay Senador Leila de Lima kaugnay ng kasong kinakaharap nito sa Bilibid drug trade, aminado naman ang senador sa malaking laban ang kanyang hinaharap.", "Ito\u2019y dahil sa hawak umano ni Secretary Aguir\u00adre ang lahat ng resources ng gobyerno upang imbentuhin ang koneksyon umano ng senadora sa drug trade sa New Bilibid Prison (NBP).", "Sa loob ng apat na buwan, sinabi ni De Lima na walang ginawa ang kalihim ng DOJ kundi ang magpakalat ng ma\u00adling impormasyon sa publiko hinggil sa koneksyon umano niya sa drug lord.", "Lahat ng ito ay hindi palalampasin ni De Lima dahil wala naman daw lisensiya si Aguirre para abusuhin ang kanyang kapangyarihan para lang siraan ang senadora.", "\u201cYou and I know that he does not have a license to abuse his authority to smear my reputation and slander my integrity,\u201d diin ni De Lima."], "category": "National", "title": ["Wala kang lisensya para siraan ako!"]},
{"content": ["Pinabalik ng Supreme Court (SC) sa \u2018Roll of Attorneys\u2019 at pinayagan na magpatuloy sa kanyang legal practice matapos na magpakita ng pagsisisi sa kanyang ginawa sa mahigit na isang dekada ang isang abogado na unang na-disbar dahil sa paglabag sa Code of Professional Responsibility (CPR).", "Sa apat na pahinang resolution sa Administrative case No. 4018 (Atty. Ali V. Bubong) na promulgated noong Oktubre 18, binigyan pa rin ng babala ng SC si Atty. Mosib Ali Bubong na makakatanggap siya ng mas mabigat na parusa kapag muli niyang inulit ang paglabag.", "Nabatid na si Bubong, dating Register of Deeds ng Marawi ay naalis sa pagka-abogado noong 2005 dahil sa paglabag sa Rule 6.02 ng CPR nang samantalahin niya ang kanyang posisyon bilang isang Register of Deeds para sa benepisyo ng kanyang mga kamag-anak.", "Sinang-ayunan ng SC ang rekomendasyon ng Integrated Bar of the Phi\u00adlippines (IBP) na maibalik si Bubong dahil ipinataw ang naturang parusa para maitama ang maling nagawa nito.", "Napatunayan din ng SC na nakapag-establisa si Bubong ng malinaw at kapani-paniwalang ebidensiya na karapat-dapat siyang maibalik bilang abogado kaya pumayag na rin ang SC na ibalik siya sa pagka-abogado."], "category": "National", "title": ["Abogado na-disbar, pinabalik ng SC"]},
{"content": ["Nanindigan kahapon ang apat na senador na hindi maaaring isangkalan ni Pangulong Rodrigo Duterte ang malalang problema ng iligal na droga para suspindehin ang writ of habeas corpus.", "Ipinaliwanag nina Sens. Francis \u2018Kiko\u2019 Pangilinan at Leila de Lima na dalawa lang ang basehan para masuspinde ang writ of habeas corpus- kung may rebelyon o invasion sa bansa.", "Ayon kay Pangilinan, dating kinatawan sa Judicial and Bar Council (JBC), hindi maaaring gamitin ng Pa\u00adngulo ang rebelyon sa Mindanao dahil sa umuusad na ang peace process sa CPP/NPA/NDF gayundin sa Moro Islamic Liberation Front (MILF) at Moro National Liberation Front (MNLF).", "\u201cWala rin invasion liban na lang kung sasabihin natin na ang pagsakop ng China sa Scarborough Shoal ay sapat na invasion upang suspindehin ang nasabing privilege of the writ. Mukhang hindi din naman ganito ang sitwasyon sa ating China dispute,\u201d paliwanag ni Pangilinan.", "Nagbabala tuloy ang senador na maaaring dalhin sa Supreme Court (SC) ang usaping ito kung tototohanin ng Pangulo ang pagdeklara ng suspensyon ng writ sa giyera kontra iligal na droga.", "\u201cSa ilalim ng Article III Section 15 (ng Konstitusyon) wala ang criminal lawlessness o drug menace bilang dahilan upang suspindehin ang nasabing privilege of the writ of habeas corpus. Kontra ito sa Saligang Batas,\u201d diin ni Pangilinan na nagsabi pang joke lang sana ang naging pahayag ng Pangulo dito.", "Ang pahayag ni Pangilinan ay kinampihan ng kasama nito sa Liberal Party na si Sen. De Lima.", "\u201cAs I have repeatedly said there is no compelling reason(s) to suspend the privilege of the writ of habeas corpus because there is no perceived or actual threat of rebellion and invasion, which are the only cases allowed by our Constitution to justify the writ\u2019s suspension. The government\u2019s so-called \u2018war on drugs\u2019 does not fall into the category of either rebellion or much less, invasion,\u201d giit ni De Lima.", "Dapat aniyang tigilan na ng Pa\u00adngulo ang paglalaro sa ideyang ito dahil magreresulta ito ng mas mara\u00adming dugong dadanak, mayuyurakang dignidad at sangkaterbang paglabag sa karapatang pantao.", "Naglabas ng kahintulad na statement ang LP sa usapin ng suspension.", "Ito ang pinagsamang statement nina Sens. Pangilinan, De Lima, Paolo Benigno Aquino at Franklin Drilon.", "\u201cWe see no basis for the suspension of the Filipino\u2019s privilege of the writ of habeas corpus and we shall remain committed to upholding the sacred constitutional safeguards to the rights of the Filipino people,\u201d diin ng LP senators."], "category": "National", "title": ["Sinupalpal sa \u2018writ\u2019!"]},
{"content": ["Blangko ang Palasyo ng Malaca\u00f1ang kung interesado pa si Pangulong Rodrigo Duterte na makausap sa huling pagkakataon si outgoing US President Barack Obama sa dadaluhang Asia Pacific Economic Cooperation (APEC) Summit sa Peru.", "Sinabi ni presidential spokesman Ernesto Abella sa panayam ng Malaca\u00f1ang press na nakasalalay umano sa Pa\u00adngulo ang desisyon kung nais pa nitong kausapin si Obama na nakatakda nang bumaba sa kanyang puwesto matapos na manalo sa katatapos na halalan si US President-elect Donald Trump.", "\u201cHis willingness is up to him (Duterte),\u201d tugon ni Abella.", "Binigyan-diin pa ni Abella na wala namang bilateral talks na itinakda sa pagitan nina Duterte at Obama kaya walang dahilan para sumalang sila sa isang one-on-one talk.", "Sa darating na Linggo isasagawa ang APEC Summit sa Peru na nauna nang napabalitang sinabi ni Pangulong Duterte na hindi nito sisiputin, pero ayon kay Abella ay wala namang pinapakanselang biyahe si PDU30.", "\u201cAt this point. There are no cancellations\u2026 He simply was saying that he was really concerned about the travel, it takes about what 24 to 36 hours, just traveling, that\u2019s about practically two days and a half. Going one way. So it is a concern. But he was simply\u2026 I think he was just voicing some concerns about \u2014 especially that,\u201d paliwanag pa ni Abella."], "category": "National", "title": ["PDU30-Obama meeting matutuloy na kaya?"]},
{"content": ["Pinayapa ni Pangulong Rodrigo Duterte ang mga nakakaladkad na miyembro ng Philippine National Police (PNP) na nasa likod ng kamatayan ni Albuera Mayor Rolando Espinosa habang ito ay nasa selda sa Baybay Municipal Jail sa Leyte.", "\u201c\u2026 walang dapat ikatakot ang mga pulis. Suportado ko sila na kung sabihin nila bakit si Duterte susuportahan \u2018yung pulis. Natural, utos ko \u2018yon eh. The fight against drug is mine. It was not somebody else\u2019s order,\u201d depensa ni PDU30 sa mga pulis na ginigisa ng Senado kaugnay sa nangyaring pagpatay kay Espinosa sa media interview sa Davao City.", "\u201cAnd as a matter of fact, if anybody should go to prison, I should be the one. Ako ang nag-utos eh. So I assume full legal responsibility\u2026so if I rot in prison, so be it,\u201d dagdag pa ni PDU30.", "Ang kanyang paninindigan na suportahan ang mga kagawad ng pulisya ay bahagi aniya ng kanyang ipinangako sa taumbayan na tutuldukan ang korapsyon, ilegal na droga at kriminalidad.", "Ang mga pulis na nasa likod ng madugong raid sa nasabing selda ay nauna nang ni-relieve sa puwesto ni PNP chief Ronald \u2018Bato\u2019 dela Rosa habang iniimbestigahan ang madugong trahedya.", "Kaugnay nito sinabi ni PDU30 na sinundo na ang tinaguriang drug lord ng Visayas region na si Kerwin Espinosa na kasalukuyang nasa Abu Dhabi.", "\u201cI think there\u2019s a team of NBI (National Bureau of Investigation), plus two other officers of the PNP (Philippine National Police). I\u2019m sure, I guarantee you, he will be brought back,\u201d pahayag pa ng Pangulo.", "May mga panuntunan lamang aniyang sinusunod kaya tumatagal ang pagpapauwi ng bansa kay Kerwin.", "\u201cBut he will be back to face the charges,\u201d dagdag pa ni PDU30."], "category": "National", "title": ["\u2018Natural, utos ko \u2018yon eh!\u2019 \u2014 PDigong"]},
{"content": ["Magpapalabas na ang Department of Justice (DOJ) ng subpoena sa susunod na linggo laban kay Sen. Leila de Lima at ilan pang personalidad na umano\u2019y sangkot sa illegal drug trade sa loob ng New Bilibid Prison (NBP) para sa pagdaraos ng preliminary investigation.", "Sinabi ni Justice Sec. Vitaliano Aguirre na titiyakin nilang matibay ang kanilang mga ebidensiya laban kay De Lima.", "Nakahanda na rin ang gaganaping preliminary investigation sa susunod na linggo.", "Ipinag-utos na rin ng kalihim ang consolidation ng mga kaso laban kay De Lima.", "Nabatid na kinabibila\u00adngan ito ng inihaing reklamo ni Jaybee Sebastian at National Bureau of Investigation, ganun din ang kaso na isinampa ng Volunteers Against Crime and Corruption (VACC) at mga dating NBI Deputy Directors na sina Ruel Lasala at Reynaldo Esmeralda.", "Bukod kay De Lima, kasama sa mga kinasuhan sina former Justice Undersecretary Francisco Baraan III, dating Bureau of Corrections Director Franklin Jesus Bucayu, former BuCor officer-in-charge Rafael Ragos, da\u00adting driver at bodyguard ni De Lima na sina Ronnie Dayan at Joenel Sanchez.", "Gayundin, ang iba pang preso na sina Herbert Colanggo, Peter Co at Jojo Baligad.", "Pangungunahan naman ni Senior Assistant State Prosecutor Peter Ong ang five-man investigating panel."], "category": "National", "title": ["Subpoena vs De Lima ilalabas next week"]},
{"content": ["Hindi isyu kay Pangulong Rodrigo Duterte ang kanyang himlayan tulad sa kontrobersyal na kinakaharap ng mga labi ng yumaong diktador na si dating Pangulong Ferdinand Marcos na patuloy na hinaharang ang pagpapalibing sa Libingan ng mga Ba\u00adyani (LNMB).", "\u201cKaya ako nauna na ako \u2026if I die tomorrow whatever remains of my remains burn it,\u201d paghahabilin ni Pangulong Duterte nang magtalum\u00adpati kasabay ng paggunita sa ika-100 kaarawan ng inang si Soledad Roa Duterte sa Davao City kamakalawa ng gabi.", "Sinabi pa ni Pangulong Duterte na nagtataka siya kung bakit na\u00adging isyu ang paglilibing kay dating Pangulong Marcos sa Libingan ng mga Bayani gayong ito ang nakasaad sa Konstitusyon.", "Kaya kapag dumating na umano ang katapusan ng kanyang buhay ay sunugin na lang siya katulad ng naging habilin ng kanyang ina bago ito namayapa na nagpa-cremate saka isinaboy ang abo sa kanilang taniman sa gubat.", "\u201cAko, ganundin, let us make the record straight, burn me immediately and place my ashes beside my mother\u2019s urn. So wala akong problema mamatay ako, malibing ako o hindi,\u201d bahagi pa ng talumpati ng Pangulo na isinabay rin sa paglulunsad ng foundation bilang pagkilala sa ina nito.", "Samantala, nakiisa na rin ang National Historical Commission of the Philippines (NHCP) na harangin ang nakatakdang paglilibing kay dating Pangulong Marcos sa Libingan ng mga Bayani (LNMB), sa kabila nang nauna nang desisyon ng Supreme Court (SC).", "Sa ipinadalang dalawang pahinang liham ni NHCP Chairperson Maria Serena Diokno kay Pangulong Duterte, iginiit nito na batay sa isinagawa nilang masu\u00adsing pag-aaral ay napatunayang pineke lamang ni Marcos ang kanyang mga credentials bilang isang sundalo tulad ng kanyang mga medalya mula sa Estados Unidos, na pawang umano\u2019y kwestiyonable.", "Ipinunto rin nito na nagsinungaling si Marcos sa kanyang ranggo at hindi rin kinikilala ng Estados Unidos ang guerilla unit na itinayo ng dating pangulo na \u2018Ang mga Maharlika\u2019.", "Ayon pa kay Diokno, hindi dapat babalewalain ang pagsisikap ng pamahalaan na mabigyan ng kumpensasyon ang lahat ng biktima ng Martial Law.", "Binigyan-diin pa nito na kung ang talagang nais aniya ng Pangulo ay \u201chealing\u201d o \u201cpaghihilom\u201d para sa Pilipinas ay dapat na ipatigil nito ang libing ng dating pangulo sa LNMB."], "category": "National", "title": ["BURN ME IMMEDIATELY! \u2014 PDU30"]},
{"content": ["Parehong nakaranas ng kambal na lindol kahapon ang Davao Oriental at Southern Leyte, ayon sa Philippine I\u00adnstitute of Volcanology and Seismology (PHIVOLCS).", "Sa earthquake monitoring ng PHIVOLCS, tumama sa Liloan, Southern Leyte ang magkasunod na magnitude 2.0 at magnitude 2.1 na lindol.", "Habang sa magnitude 2.8 at magnitude 2.0 naman ang tumamang pagyanig sa bayan ng Mati at Tarra\u00adgona, Davao Oriental.", "Tinamaan din ng magnitude 2.5 na lindol ang Pambujan, Northern Samar; magnitude 2.5 sa Calatagan, Batangas at magnitude 2.6 sa General Luna, Surigao Del Norte.", "Ayon sa PHIVOLCS, pare-parehong tectonic in origin ang mga tumamang lindol kahapon at walang itinaas na babala ng aftershocks."], "category": "National", "title": ["Tigdalawang lindol sa Leyte at Davao"]},
{"content": ["Dalawang taon matapos sumailalim sa expansion project, bubuksan na sa Marso 2017 ang Puerto Princesa International Airport na inaasahang magi\u00adging daan para mas lumakas pa ang turismo sa Palawan.", "Ayon kay Puerto Prin\u00adcesa tourism officer Toto Alvior, kapag operational na ang nasabing airport, target ng kanilang lokal na pamahalaan na mapataas ang pagdating ng mga turista sa 1.3 milyon pagsapit ng 2017.", "Bunsod ng nalalapit na pagbubukas ng world-class airport na ginastusan ng $102.56 milyon, magiging pangunahing paliparan ito sa pagdating ng mga turista na may direct flights.", "Base sa talaan, noong 2015, 80 porsyento ng nasa isang milyong turista mula sa buong Palawan ay dumaan sa paliparan ng Puerto Princesa."], "category": "National", "title": ["Airport sa Puerto Princesa bubuksan na"]},
{"content": ["Z\u00adAMBOANGA CITY\u2002\u2014\u2002Isang k\u00adonsehal\u2002sa\u2002ba\u00adyan ng Dimataling sa Z\u00adamboanga del Sur ang itinumba ng mga \u2018di-kila\u00adlang\u2002armado sa Pagadian City.", "Sinabi\u2002ng\u2002pulisya na pinagbabaril si Konsehal Momar Dris,\u200238,\u2002sa\u2002Rizal \u00adAvenue nitong sabado ng madaling- araw. Dalawang lalaki umano\u2002ang\u2002tumira\u2002kay Dris at agad ding tumakas\u2002matapos\u2002na rat\u00adratin ang kanilang biktima.", "Paalis na sana si Dris sakay ng kanyang\u2002Montero\u2002nang ito\u2002ay\u2002lapitan\u2002ng mga kriminal at saka pinagbabaril.", "Dead-on-arrival ito sa pagamutan at sinabi ng pulisya na patuloy ang kanilang imbestigasyon\u2002sa pamamaslang sa pulitiko.", "Hindi pa mabatid kung may kinalaman sa kanyang trabaho o personal ang motibo sa pagpatay kay Dris."], "category": "National", "title": ["Konsehal, itinumba sa Pagadian City"]},
{"content": ["Hiniling ng mga prose\u00adcutors ng Office of the Ombudsman\u2002sa\u2002Sandiganbayan Fifth Division na suspendihin ang Vice Mayor ng Bogo City, Cebu na si Maria Cielo \u2018Mayel\u2019 Martinez dahil sa kinakaharap nitong kasong malversation of public funds.", "Sa motion na ihinain nina Prosecution Bureau 10 director Jennifer Agustin-Se at assistant special prosecutor Kristine Jennifer E. Carreon, iginiit ng mga ito na kaila\u00adngang isailalim\u2002sa\u2002preventive suspension\u2002si\u2002Martinez dahil malinaw sa ruling ng Korte Suprema na lahat ng mga public officials na nahaharap sa kaso ay kailangang suspendihin sa kanilang trabaho.", "Malinaw din anila sa Republic Act 3019 o Anti-Graft and Corrupt Practices Act na kailangang suspendihin ang isang akusadong public official kapag may determinasyon sa kasong katiwalian na isinampa laban sa kanya.", "Noong Hunyo 10, 2014 ay nabasahan na ng sakdal si Martinez kung saan nagpasok ito ng \u2018not guilty plea\u2019 sa kasong malversation na isinampa ng Office of the Ombudsman laban sa kanya kasama ang kanyang inang si Cebu Rep. Clavel A. Martinez at ka\u00adpatid na si dating Sangguniang Panlalawigan member Celestino A. Martinez III.", "Inakusahan ng Ombudsman si Vice Mayor Martinez ng pakikipagsabwatan sa kanyang ina\u2019t kapatid at apat na iba pa sa paggamit ng P10M halaga ng Priority Development Assistance Fund (PDAF) allocation ng kanyang ina noong 2002."], "category": "National", "title": ["Cebu vice mayor pinasususpinde"]},
{"content": ["Sugatan ang apat na miyembro\u2002ng\u2002Gamma Delta Epsilon F\u00adraternity, habang pitong miyembro naman ng Aeges J\u00aduris Fraternity\u2002na\u2002pa\u00adwang kabilang\u2002sa\u2002grupo\u2002ng \u2018Bar Ops Frat\u2019 ng mga estudyanteng kumukuha ng Bar exam sa UST, ang iniimbestigahan\u2002matapos na magpang-abot sa labas ng isang hotel kahapon ng madaling-araw sa Maynila.", "Isinugod\u2002sa\u2002San Juan\u2002de\u2002Dios\u2002Hospital\u2002ang mga biktimang sina R\u00adamon Gicos, 25, law student ng Arellano\u2002U\u00adniversity\u2002at\u2002resi\u00addente\u2002ng\u2002Sampaloc, Maynila;\u2002Jeherson A\u00adyong, 33, law student ng Arellano University at taga-Guadalupe,\u2002Makati;\u2002Ron\u2002R\u00adesurrecion, 28, law student ng De La \u00adSalle University at C\u00adarmelo Galte, law student ng New Era University at pawang mga miyembro ng Gamma Delta Epsilon Fraternity dahil sa mga tinamong sugat sa katawan sanhi ng pakikipag-rambol.", "Inimbestiga\u00adhan\u2002naman\u2002sa\u2002Manila\u2002\u00adPolice District-General Assign\u00ad\u00adment and Investigation Section\u2002(MPD-GAIS), ang pitong miyembro ng Aeges Juris Fraternity na sina Von Paulo Anonuevo, Arvin Balag, Ralph Trangia, Marcelino Bagtang, Joshua Joriel Macabali, Mhin Wei Chan at Justin Carlos Garcia.", "Ayon\u2002kay\u2002P/Chief Insp.\u2002Arsenio\u2002Riparip, hepe ng MPD-GAIS naganap ang insidente dakong\u2002alas-kuwatro\u2002ng madaling-araw sa labas ng Manila Hotel kung saan tumutuloy ang grupo ng Aeges Juris Fraternity.", "\u201cIyong\u2002mga\u2002victim tumutuloy sa Heritage H\u00adotel sa Pasay tapos sumugod sila M\u00adanila Hotel at doon na nagpang-abot \u2018yung dalawang grupo. Mga mi\u00adyembro sila ng\u2002Bar\u2002opera\u00adtions,\u2002tumutulong du\u2019n sa mga kumukuha ng bar exam sa UST, papunta na sana sila kaso nag-rumble,\u201d ayon kay Riparip.", "Sinabi ni Riparip na magsasampa ng \u2018counter charges\u2019 sa isa\u2019t isa ang magkalabang miyembro ng fraternity."], "category": "National", "title": ["4 SUGATAN SA RAMBOL NG BAR OPS GROUP"]},
{"content": ["Mismong si Interior and Local Government Secretary Ismael Sueno ang nag-anunsyo ng major revamp sa mga matataas na opisyal ng Bureau of Fire Protection (BFP).", "Apektado sa naturang balasahan ang 47 key officials mula sa national headquarters, regional, district at city fire offices.", "Ayon kay Sueno, ang reshuffle ay alinsunod sa probisyon ng Republic Act 9263 o Bureau of Fire Protection and Bureau of Jail Management and Penology Act Professionalization Act of 2004 at implementing rules and regulations nito sa rekomendasyon ni BFP Officer-in-Charge Chief Supt. Bobby Baruelo.", "Paliwanag ng kalihim ang \u2018changing of the guards\u2019 ay karaniwang gawain sa BFP sa layu\u00adning lalong palakasin ang institusyon at maiwasan ang tinatawag na familiarity. Karaniwang pinagbabasehan sa balasahan ang performance, seniority, ranggo, training at maximum na 2 years tour of duty.", "Sinabi pa ni Sueno na lahat ng mga apektadong opisyal ay kailangang may clearance sa mga accountabilities bago mag-report sa mga bago nitong assignments."], "category": "National", "title": ["Major revamp sa BFP, basbas ng DILG"]},
{"content": ["GENERAL TI\u00d1IO, Nueva Ecija \u2014 Shabu, granada at shabu paraphernalia ang nakumpiska sa tahanan ng mag-inang kasama sa mga drug personalities dito nang sala\u00adkayin ng pinagsanib na puwersa ng pulisya noong Sabado ng umaga.", "Nagsanib puwersa ang NEPPO Provincial Intelligence Branch sa pamumuno ni P/Chief Inspector Alexander Aurelio, 2nd MC 3rd RPSB sa ilalim ni P/Sr. Inspector Karl Eliseto Subere at Gen. Tinio police sa operasyong isinagawa sa mga tahanan nina Danilo Lim Botones Jr. 32, at sa nanay nitong si Virginia Lim Botones, 56, parehong sa Brgy. Rio Chico.", "Sa ulat ni SPO 1 Jonathan Malicse, dala ng mga pulis ang mga search warrant na inisyu noong Nob. 10, 2016 ni Hon. Judge Celso O. Baguio, RTC Executive Judge ng Third Judicial Region, Gapan City, Nueva Ecija.", "Sa tahanan ng batang Botones na isang heavy equipment operator ay nakumpiska ang tatlong sachet ng hinihinalang shabu at isang granada.", "Sa tahanan naman ni Gng. Botones ay nakakuha ang mga pulis ng anim na sachet ng shabu kasama ang aluminum foil strips, aluminum foil burner tips at dalawang disposable lighter.", "Agad namang isinampa ng pulisya ang kaukulang kaso sa mag-ina sa Provincial Prosecutor\u2019s Office dito."], "category": "National", "title": ["Shabu at granada nakumpiska sa mag-ina"]},
{"content": ["Inamin ng Islamic State Group na sila ang nasa likod ng naganap na pagpapasabog sa isang malayong Muslim shrine sa Southwestern Pakistan.", "Nabatid sa report, ang ISIS ang siyang nasa likod ng madugong pagpapasabog sa Sufi shrine sa Lasbela district ng Balochistan, 120 miles mula sa Karachi.", "Umaabot na sa 52-katao ang nasawi habang mahigit sa 100 ang sugatan sa naganap na pagsabog.", "Ayon sa mga opisyal, nangyari ang pagsabog habang abala ang mga nana\u00adnampalataya sa devotional dance session na bahagi ng kanilang seremonya sa shrine kung saan tinatayang may 500-katao ang nagdarasal sa shrine nang maganap ang insidente.", "Binibisita ang nasabing shrine ng kapwa minority Shiites at Sunni Muslims pero ikinukonsidera ng mga militanteng grupo tulad na lamang ng Taliban at Islamic State (IS) ang nasabing gawi na laban daw sa Islam.", "Inaalam pa rin kung ang pagpapasabog ay isang suicide attack."], "category": "National", "title": ["Bombing ng shrine sa Pakistan, inako ng ISIS"]},
{"content": ["Sinilaban ng mga tao ang isang gusali ng munisipyo dahil sa galit sa pangambang kinidnap ang isang pari, kasunod ng ginawang pagpaslang sa dalawang iba pang clerics matapos kidnapin sa Sila\u00adngang bahagi ng Mexico.", "Nabatid na dose-dosenang protesters ang sumugod sa munisipyo ng Catemaco at sinilaban ang isang bahagi ng munisipyo matapos igiit na ilitaw ng buhay ang isang pari kung saan idinamay na sunugin ang isang police car. Ang Catemaco ay matatagpuan sa Silangang state ng Veracruz, isang rehiyon na talamak ang drug cartel violence.", "Sinabi ni Father Aa\u00adron Reyes, spokesman ng San Andres Tuxtla diocese, nagalit umano ang mga tao dahil sa palagay nila ay walang mangyayari sa isinasagawang imbestigasyon kaugnay sa pagkawala ng paring si Jose Luis Sanchez Ruiz.", "Pinaniniwalaang kinidnap ang pari nang makitang nakabukas ang pintuan ng simbahan at nawawala na ang pari. Nakatanggap umano ng mga pagbabanta si Ruiz matapos nitong magreklamo kaugnay sa mga nagaganap na krimen sa Catemaco.", "Ang Mexico ay isang lugar na bayolente para sa mga pari kung saan noong Setyembre ay dalawang pari rin ang natagpuang patay sa kalsada matapos dukutin sa simbahan sa isang bayan ng Veracruz."], "category": "National", "title": ["Municipal building, sinilaban"]},
{"content": ["Naglaslas at malubha sa isang ospital ang isang 50-anyos na lalaki na suspek umano sa panggahasa sa limang anak na babae ng kanyang live-in partner na kinabibilangan ng isang taong gulang na bata sa Pagadian City, kamakalawa ng gabi.", "Sadyang hindi ibinunyag ang pangalan ng suspek na nakakulong sa Pagadian City-PNP Detention Cell para maprotektahan ang limang magkakapatid\u2002na\u2002pawang menor-de-edad na biktima ng panghahalay.", "Ayon sa pulisya mismong ang mga kasamahang inmates ng suspek ang nag-report sa mga awtoridad makaraang napansin nila itong bumagsak sa loob ng selda at duguan ang leeg.", "Agad umano itong sinaklolohan at dinala sa hospital para malapatan ng kaukulang lunas.", "Sa pagsisiyasat ng mga awtoridad nilaslas ng suspek ang sariling leeg nito gamit ang isa umanong piraso ng aluminum na hindi pa malinaw kung saan nakuha.", "Lumilitaw na inaresto ang suspek matapos na magreklamo ang isang 12-anyos na batang babae na kabilang sa limang magkakapatid na inaabuso nito.", "Sa pulisya ay inamin umano ng suspek ang reklamong panghahalay sa 12-anyos na biktima subalit itinanggi nito ang akusasyon sa apat pa nitong kapatid."], "category": "National", "title": ["RAPIST NAGLASLAS SA KULUNGAN"]},
{"content": ["Inaresto ng mga awtoridad ang isang empleyado ng korte sa isang entrapment opera\u00adtion kaugnay sa pangi\u00adngikil umano sa pamil\u00adya ng tatlong suspek na may kasong rape sa City Prosecutors Office sa Cagayan de Oro City.", "Kinilala ang naaresto na si Gerald Abeno na itinuturong nangikil ng P350,000 sa kaanak ng isang pamilya na may mga kasong rape.", "Base sa report nagkasundo\u2002umano\u2002ang miyem\u00adbro ng pamilya at suspek na magkikita nitong Biyernes sa isang convenience store para sa pinal na transaksyon at doon magbibigay ng paunang bayad subalit lingid sa kaalaman ng suspek ay nag-report sa mga awtoridad ang mga miyembro ng pamilya kaya\u2019t dito na ikinasa ang entrapment operation at nasukol ang court employee."], "category": "National", "title": ["Court employee inaresto sa extortion"]},
{"content": ["Kapwa sugatan ang isang lalaking Iranian at isang Pinay matapos buhusan ng likido at silaban ng una ang huli nang magtalo sa loob ng isang restaurant sa Japan noong Biyernes.", "Sa ulat ng pulisya nakita umano ang 52-anyos na hindi pinangalanang Iranian na binubuhusan ng likido ang 36-anyos na kasintahang pinay at saka sinindihan gamit ang lighter sa isang eatery sa Ibaraki prefecture, Hilagang Tokyo.", "Kaagad na tumawag ng ambulansiya ang mga manggagawa ng restaurant matapos na makitang nasusunog ang dalawa.", "Parehas umanong isinugod sa pagamutan ang dalawa na kapwa nawalan ng malay.", "Wala namang nadamay na nasunog sa ibang customer na nasa loob din ng restaurant.", "Pinayuhan ang dalawa na maghiwalay muna matapos na mag-away dahil sa kanilang anak."], "category": "National", "title": ["Pinay sinilaban ng Iranian sa Japan"]},
{"content": ["Ito ang paghihinagpis na pahayag ng isang \u00adpulis Taguig matapos mabigong maiuwi ang labi ng \u00adkanyang asawang Pinay na china-chop sa bansang Dubai noong buwan ng Hunyo.", "Ayon kay Inspector Salvio De Lima ng \u00adTaguig City Police, halos isang linggo siyang \u00adnamalagi sa Dubai upang asikasuhin ang labi at maiuwi sa \u00adPilipinas ang kanyang maybahay na si Maria \u00adNormita De Lima y Salvador.", "Ngunit nabigo itong makita at maiuwi ang labi ng kanyang asawa dahil sa pino-proseso pa ang kaso ng pagpatay dito.", "Sinabi pa ni Inspector De Lima, nang magtungo siya sa Dubai ay nakaharap nila ang konsulado doon na si Consul General Paul Raymond na sinasabing patuloy pa ring pini-proseso ang naturang kaso.", "Aniya, pinangako naman sa kanya ng \u00adkonsulado na masusi nilang binabantayan ang kaso lalo\u2019t na \u00adnakakalaya pa rin ang salarin na nakilalang si Glenn Ambro, na pamangkin ng Pinay na nasawi.", "Magugunitang buwan ng Hunyo nang matagpuang nakabaon sa disyerto sa Dubai ang ginang na walang ulo, dalawang kamay nito at sinunog pa ang katawan niya.", "Mismong ang pamangkin ng Pinay ang pumatay dito na si Ambro.", "Sinabi pa ni Inspector De Lima, na pagkaraan ng isang linggo na pananatili niya sa nasabing bansa ay agad na siyang bumalik dito sa Pilipinas upang harapin naman nito ang kanyang trabaho bilang \u00adalagad ng batas.", "\u201cBigo ako hindi ko naiuwi ang labi niya. Maghihintay pa ako ng ilang buwan bago ko mabigyan ng maayos na burol at libing ang aking asawa\u201d paha\u00adyag pa ng Ginoo.", "Hanggang sa ngayon ay hindi pa malinaw kay De Lima ang naging dahilan o motibo ng kanilang \u00adpamangkin sa pagpatay sa kanyang asawa.", "Sinabi pa ni De Lima, hihingi rin siya ng \u00adtulong sa tanggapan ng Overseas Workers Welfare and \u00adAdministration (OWWA) upang mapabilis ang pag-uwi sa Pilipinas ang labi ng kanyang asawa."], "category": "National", "title": ["\u201cDisappointed ako. Mahal hindi pa kita maiuuwi\u201d"]},
{"content": ["Isang hindi kilalang lalaki na pinaniniwalaang big-time drug pusher ang pinakahuling biktima ng extrajudicial killing sa Bulacan makaraang igapos na parang baboy, isilid sa sako at taniman ng bala bago lagyan ng plakard na sangkot ito sa pagtutulak at iwanan sa likurang bahagi ng Mitsubishi Montero sa Barangay Sulucan, Angat, Bulacan kamakalawa.", "Ayon sa pulisya, wala pa rin silang pagkaka\u00adkilanlan sa pinaslang na biktima ng EJK na nagtamo ng tama ng bala sa katawan kung saan itinali ang kamay at paa nito at iniwanan pa ito ng plakard na may nakasulat na \u201cPusher, Manloloko, wag tularan\u201d saka iwanan sa likurang bahagi ng puting SUV na wala pang plaka.", "Nabatid na nadiskubre ang biktima sa loob ng isang nakaparadang SUV sa masukal na lugar dahil sa mga tumutulong dugo mula sa nasabing sasak\u00adyan."], "category": "National", "title": ["Nakagapos na bangkay ng pusher sa loob ng Montero"]},
{"content": ["Patuloy na pinagha\u00adhanap ng pulisya ang isang kapitan ng barangay habang nasawi naman ang kapatid nito sa isinagawang magkahiwalay na pagsalakay sa bahay ng mga ito dahil sa iligal na droga kahapon ng mada\u00adling araw sa bayan ng Del Gallego, Camarines Sur.", "Base sa ulat ng Camarines Sur Police Provincial Office (PPO), patuloy na pinaghahanap ang suspek na si Josel Oriel Legaspi Jr., kapitan ng Barangay Penafrancia ng nasabing bayan matapos na makakuha ang awtoridad ng 8 sachet ng hinihinalang shabu sa loob ng bahay nito ng kanila itong pasukin sa bisa ng search warrant na ipinalabas ng korte.", "Nataong wala ang kapi\u00adtan\u2002ng\u2002barangay ng isilbi ng pulisya ang search warrant sa bahay nito dakong alas-4:30 ng madaling araw na bukod sa shabu at nakakuha rin ang awtoridad ng isang M16 na kalibre ng baril.", "Dakong alas-4:58 naman nang magtungo ang kaparehong raiding team sa bahay naman ni Orlan Legaspi, kapatid ng barangay captain upang magsilbi rin ng search warrant subalit nasa labas pa lang umano ng bakuran ang mga awtoridad ay pinaputukan na umano sila ng suspek dahilan upang gumanti sila ng putok na ikinasawi ng kapatid ng kapitan.", "Nakuha sa pag-iingat ng nasawing suspek ang isang kalibre .45 baril gayundin ang mga bala nito."], "category": "National", "title": ["Kapitan nakatakas, utol todas sa drug ops"]},
{"content": ["Apat ang nasawi nitong Sabado sa isang pagsabog sa loob ng pinakamalaking US military base sa Afghanistan, ayon sa NATO kung saan itinuturo ng mga lokal na opisyal ang suicide attacker na nagkunyaring laborer.", "Agad na inako ng Taliban ang responsibilidad sa pagsabog sa loob ng Bagram Airfield, sa north ng Kabul, kung saan 14 pa ang sugatan.", "Hindi nabatid agad ang mga nationalities ng mga nasawi at sugatan matapos ang pagsabog na nagpataas sa insecurity sa Afghanistan halos dalawang taon na ang nakakaraan matapos pormal na wakasan ng US-led NATO forces ang kanilang combat operations."], "category": "National", "title": ["US military base pinasabog 4 patay"]},
{"content": ["Humingi na ng tulong ang Filipino Chinese chambers of Commerce sa Pasay City Police hinggil sa kidnapping na nagaganap sa mga Chinese.", "Ang paghingi ng tulong ay naganap sa isang pulong sa lungsod ng Pasay kahapon sa pagitan ng mga Chinese businessman sa pangunguna nina Nelson Guevarra at Tecson Alonzo, board of director ng Chinese Chambers of Commerce at Pasay City Police Chief Senior Supt. Nolasco Bathan.", "Sa nasabing pulong ay kinuwestyon ng mga Chinese\u2002businessman ang mga awtoridad kung ano ang gagawin sakaling may mangyaring pagdukot sa kanila o alin man sa kanilang pamilya.", "Pinayuhan ni Bathan ang grupo ng mga Chinese na agad na makipag-ugnayan sa kanilang tanggapan at huwag matakot at magtiwala sa mga kapulisan upang masawata ang kidnapping na nagaganap sa nasabing lungsod.", "\u201cPeace on order lang binigyan ko lang sila ng payo na mag-ingat dahil \u2018ber months\u2019 na at stake holder sila sa Pasay,\u201d ani Bathan.", "Naniniwala\u2002naman si Bathan na may mga kasab\u00adwat ang mga kidnapers na malapit o nakakaalam sa katauhan ng kanilang mga kikidnapin dahil ito ang nagbibigay ng impormasyon sa mga sindikato.", "Pinaalala pa ni Bathan sa mga Tsinoy na huwag magbibigay ng pera dahil nananatili ang \u2018no ransom policy\u2019 ng gobyerno.", "Ang mga Chinese ay nangangamba sa kanilang kaligtasan dahil sa sunud-sunod na kidnapping lalo na ang mga kanilang estudyante na maaaring ito ang sentro ng unang bibiktimahin ng mga sindikato ng kidnapping.", "Mabilis na koordinasyon ang hiling ng pamunuan ng Pasay City Police sa mga Chinese upang mabilis din na maresolba ang ganitong modus operandi ng mga kidnappers."], "category": "National", "title": ["Tsinoy nagpasaklolo sa Pasay Police"]},
{"content": ["Nilinaw ni Swedish Ambassador-designate to the Philippines Harald Fries na kampante ang mga negosyanteng Swedish na maglagak ng negosyo sa Pilipinas sa kabila ng mainit na usapin sa human rights violations.", "Sinabi ni Fries sa media briefing sa Palasyo ng Malakanyang na walang pruweba sa sinasabing pag-aalinlangan ng mga negosyanteng mamuhunan sa Pilipinas.", "\u201cWell I haven\u2019t heard from any Swedish businessmen any concrete hesitancies or concern about doing business here. On the contrary, it\u2019s been very positive comments that I have heard,\u201d pahayag ni Fries.", "Maraming dahilan ayon pa kay Fries kung bakit gusto ng gobyerno ng Sweden at maging ng mga negosyanteng Swedish na maglagak ng negosyo sa Pilipinas.", "Ang Sweden ay mu\u00adling nagbukas ng embahada sa Pilipinas nitong Biyernes, Nobyembre 11, 2016. Isinara ang Sweden embassy sa Pilipinas noong 2008 dahil sa nangyaring global financial crisis."], "category": "National", "title": ["Swedish businessmen \u2018di takot sa EJK"]},
{"content": ["Giniit ng isang senador ang pagpapatupad sa libreng buwis sa balikbayan boxes.", "Mahigit isang buwan na lamang ay magpa-Pasko na, kaya naman kinalampag na ngayon ni Senador Sonny Angara ang pamahalaan na madaliin na nito ang pagpapatupad ng batas na naglalayong ilibre sa buwis (tax and duties) ang mga balikbayan box na naglala\u00adman ng mga kagamitang nagkakahalaga ng mula P150,000 pataas.", "Naniniwala ang senador, na sa ngayon ay nakakasiguro umano siyang nagsisimula nang mamili ang mga OFWs para ipadala sa kanilang mahal sa buhay ngayong Pasko kung kaya\u2019t dapat na mapakinabangan ng mga ito ang benepisyo ng batas o ang Republic Act 10863 o ang Customs Modernization and Tariff Act (CMTA) na pinagtibay ni dating Pangulong Noynoy Aquino nitong nagdaang Mayo ng kasalukuyang taon.", "\u201cSigurado akong nagsisimula nang mamili ng mga ipapadala ang ating mga kababayan abroad. Kapag naipatupad ang batas na ito, tiyak na mara\u00adming OFW ang matutuwa dahil mas mura na ang pagpapadala ng balikba\u00adyan box dahil wala nang buwis,\u201d ayon kay Angara, chairman ng Senate ways and means committee, at nag-sponsor sa CMTA law."], "category": "National", "title": ["Tax free sa balikbayan box minamadali"]},
{"content": ["Trilyong pondo ang inilaan para sa panukalang pagkakaloob na emergency powers kay Pangulong Rodrigo Duterte para resolbahin ang problema sa trapiko kung kaya\u2019t mahalagang siguraduhin umanong hindi ito manakaw at mauwi lamang sa bulsa ng tiwa\u00adling indibidwal.", "Ito ang binigyan diin ni Senador Grace Poe, chairman ng senate committee on public services na siyang duminig sa panukala.", "Sa isang forum kahapon na dinaluhan ng senadora, nilinaw nitong suportado naman niya ang pagbibigay ng emergency powers sa Pangulo dahil nakikita naman niyang tunay itong kailangan dahil sa tumitinding problema ng trapiko sa bansa ngunit hindi naman umano ito madali at basta-basta na lamang ibibigay ng wala ring kaukulang pag-aaral at sapat na pag-iingat.", "Lalo na umano na ma\u00adlaking halagang pondo ang ilalaan dito na aabot sa walong trilyong piso at mahalagang siguraduhing hindi ito mananakaw.", "\u201cWe want to give that emergency powers already but it\u2019s not that easy. With the emergency po\u00adwers, we have to be careful. Because they want to spend eight trillion pesos, can you imagine how much money that is. We will give it but we need to put safeguards para hindi tayo pwedeng pagnakawan,\u201d ayon kay Poe.", "Una na ring sinabi ng senadora na kahit may emergency powers ay hindi naman agad-agad na mareresolba ang problema sa trapiko.", "Sa halip, marami pang kailangan gawin tulad na lamang paglilinis ng mga \u2018no parking zone\u2019 areas gayundin nang pagtiyak na ginagawa ng mga law enforcers ang kanilang trabaho."], "category": "National", "title": ["TRILYONG E-POWER FUND TIYAKING \u2018DI MAIBULSA"]},
{"content": ["Isusulong ng Department of Social Welfare and Development (DSWD) ang mas seryoso at komprehensibong tulong para sa mga may kapansanan. Ito ang naging tema ng katatapos na Persons with Disabilities (PWDs) Summit ng kagawaran.", "Sa pagtitipon, ipina\u00adngako ni DSWD Secretary Judy Taguiwalo sa 350 delegadong PWDs na isasama sa Philippine Development Plan for 2018-2022 ang social programs sa mga may kapansanan upang lalong mapabuti ang serbisyo sa mga ito.", "\u201cPres. Rodrigo Duterte\u2019s agenda of change gives priority to efforts to protect and uphold the welfare of the poor. We want to ensure that in the creation of the government\u2019s development program, the calls and demands of the most vulnerable sectors of Philippine society are not neglected,\u201d wika ni Taguiwalo.", "Ipinagmalaki rin ng kalihim ang sensitibong pananaw ng DSWD para sa mga PWDs partikular ang pagpapabuti sa kapakanan ng mga may kapansanan.", "Patunay umano rito ang pinatatakbong Elsie Gaches Village ng DSWD na eksklusibong tirahan at rehabilitation facility para sa mga inabandonang bata na mayroong special needs tulad ng cerebral palsy, epilepsy, visual and hearing impairment, mental retardation at autism."], "category": "National", "title": ["Tulong sa mga PWDs, siniguro"]},
{"content": ["Hindi pa makumpirma ng Palasyo ng Malaca\u00f1ang ang eksaktong pet\u00adsa sa kontrobersiyal na paghahatid sa huling himlayan kay dating Pangulong Ferdinand Marcos sa Libingan ng mga Bayani (LNMB).", "Sinabi ni presidential spokesperson Ernesto Abella na wala pang alam na eksaktong petsa ang Palasyo kung kailan talaga ang paghihimlay kay Marcos sa LNMB.", "\u201cNo. The best we can say is it will be within the year,\u201d tugon ni Abella sa isang panayam.", "Wala ring kumpirmasyon ang opisyal sa kumakalat na balita na sa Nobyembre 30 na ang libing ni Marcos sa nasabing kontrobersyal na himlayan.", "\u201cI cannot say anything along that lines,\u201d giit pa ni Abella.", "Sinabi rin ni Abella na hindi pa rin nakikipag-ugnayan sa palasyo ang pamilya Marcos kaugnay sa gagawing paglibing sa dating pangulo.", "Samantala, nauna nang binigyan ni Pa\u00adngulong Rodrigo Duterte ng go signal si dating Senador Bongbong Marcos na ipatupad na ang paghihimlay sa dating pangulo sa LNMB matapos na ibaba ng Korte Suprema (KS) ang desisyon hinggil dito."], "category": "National", "title": ["Marcos burial wala pang petsa"]},
{"content": ["Gising na ang mga millennials o ang mga Filipino na ipinanganak matapos ang Martial Law o pagkatapos maalis sa kapangyarihan si da\u00adting \u00adPangulong Ferdinand Marcos, sa kalupitan umano ng dating diktador.", "Ito ang paniniwala ni Kabataan party-list Rep. Sarah Elago subalit patuloy pa rin umano ang mga ito sa pagtuturo sa mga kabataan para huwag kalimutan ang kalupitan ni Marcos.", "Kahapon ay nagsagawa ng kilos protesta ang mga kabataang estudyante bilang bahagi ng kanilang patuloy na pagtutol sa pagpapalibing kay Marcos sa Libingan ng mga Bayani.", "\u201cThe dark days of Martial Law will forever remain in the hearts and minds of the Filipinos. This is not something you can easily shrug off, more so to the families who lost loved ones fighting the dictatorship,\u201d ani Elago.", "Alam na umano ng mga millennials na dahil kay Marcos ay marami sa kanila ang hindi nakapag-aral dahil binigyan umano ni Marcos ng kaparatan ang mga may-ari ng eskwelahan na magtaas nang magtaas ng tuition fees na pinagdudusahan ngayon ng mga kabataan.", "Hindi rin umano makakalimutan ng mga kabataan ngayon ang pagsikil ni Marcos sa boses ng mga estudyante noong panahon ng Martial Law nang ipasara nito ang lahat ng school papers.", " Itinuturo na rin umano ng mga ito sa kanilang mga kapwa kabataan na kaya mayaman ang mga Marcos ay dahil sa pandarambong na ginawa ng dating Pangulo, kaya insulto umano sa mga Filipino ang pagpapa\u00adlibing dito sa Libingan ng mga Bayani."], "category": "National", "title": ["MILLENNIALS MULAT SA LUPIT NI MARCOS"]},
{"content": ["Nanganganib na masuspinde o tuluyang masibak si Philippine National Police (PNP) chief Director General Ronald \u2018Bato\u2019 dela Rosa dahil sa biyahe nito kasama ang kanyang pamilya sa Las Vegas na libre ni Pambansang Kamao at Senador Emmanuel \u2018Manny\u2019 Pacquiao.", "Ito ay kasunod na ihayag kahapon ni Atty. Mary Rawnsle Lopez, acting director ng Ombudsman Public Information and Media Relations Bureau na umuusad na ang fact-finding investigation ng tanggapan ni Ombudsman Conchita Carpio-Morales sa posibleng paglabag ni Dela Rosa kaugnay sa nasabing biyahe ng opisyal.", "\u201cThe Ombudsman is conducting a fact-finding investigation regarding the alleged travel perks received by the PNP chief when he went to Las Vegas,\u201d ayon kay Lopez sa text message sa mga mamamahayag.", "Ayon sa opisyal, sini\u00admulan na ng mga imbes\u00adtigador ng Military and Other Law Enforcement Offices (MOLEO) ng Office of the Ombudsman ang imbestigasyon kung lumabag sa Section 7, ng RA 6713 o Code of Conduct and Ethical Standard for Public Officials and Employees si Dela Rosa.", "\u201cInvestigation will look into possible criminal and administrative liability,\u201d ayon pa kay Lopez dahil base umano sa nasabing batas, ipinagbabawal sa lahat ng mga opisyales at empleyado ng gobyerno na tumanggap ng anumang pabor, regalo at iba pang personal na pakinabang at sinumang lalabag dito ay masususpinde o masisibak.", "Bilang reaksyon, hindi nababahala si PNP chief Director General Ronald dela Rosa sa imbestigasyon ng Office of the Ombudsman kaugnay sa paglilibre sa kanya at kanyang pamilya ni Pacquiao.", "Ayon kay Dela Rosa, hindi ito natatakot na imbestigahan dahil hindi naman ito corrupt."], "category": "National", "title": ["Bato nanganganib masibak"]},
{"content": ["Kung dati ay palaban at nang\u00adgigigil na Pangulong Rod\u00adrigo Duterte ang bumubungad kapag pinag-uusapan ang US pero sa pagkakapanalo ni Do\u00adnald Trump sa katatapos na US presidential elections ay biglang nag-iba ang timpla ng Pangulo.", "Ito ay matapos sabihin ng Pangulo na ayaw na niyang makipag-away sa US.", "\u201cI was supposed to stop because Trump is there. I don\u2019t want to quarrel anymore, because Trump has won,\u201d pahayag ni Pangulong Duterte.", "Nanliit din si Pangulong Duterte nang ikum\u00adpara ng media kay Trump sa kanyang arrival speech mula sa official visit sa Thailand at Malaysia.", "\u201cSusmaryosep \u2026 I am just a small molecule in this planet. He is now the President of the most powerful country in the world. I am just a President struggling to barely.. to just above the water ang ano natin. I say I would have\u2026. you have to worry about ourselves first,\u201d sabi pa ng Pangulo.", "Gayunman, tanggap naman ni Pangulong Duterte na bagama\u2019t mas makapangyarihan si Trump ay mayroon pa rin silang pagkakapareho bilang lider.", "\u201cBut, comparison\u2026 Well, what we share in common, maybe, is the passion to serve and it is\u2026 it\u2019s given,\u201d ayon pa kay PDU30.", "Kasabay nito, nilinaw ni Pangulong Duterte na magpapatuloy pa rin ang implementasyon ng Enhanced Defense Cooperation Agreement (EDCA).", "\u201c\u2026because by the time we were\u2026 I talked to the Secretary of National Defense (Delfin Lorenzana), they were, na-firm-up na nila ang arrangement and I said I do not want na mapahiya ang Pilipinas,\u201d paliwanag ng Pangulo matapos ang arrival speech sa Davao International Airport mula sa tatlong araw na official visit sa Thailand at Malaysia.", "Ang paglilinaw ay ginawa ng Pangulo dahil sa paulit-ulit umano niyang pahayag hinggil sa pagtatapos ng nasabing kasunduan o ang pagsasagawa ng military exercise sa pagitan ng tropa ng Amerikano.", "Pero dahil nauna na umanong naisara ni Secretary Lorenzana ang isyu rito ay ang posisyon umano ng Defense Secretary ang mananaig.", "Sinabi pa ni PDU30 na kahit nag-iba na ng pa\u00adngulo ang US ay mananatili pa rin ang kanyang desisyong tuldukan na ang joint military exercise ng Pilipinas at US.", "Sa kabila aniya ng pagpapalit ng pangulo ng US ay nananatili ang isinusulong niyang independent foreign policy."], "category": "National", "title": ["PDU30 NABAHAG KAY TRUMP!"]},
{"content": ["Nakaramdam ng 6.2 magnitude na lindol ang Silangang bahagi ng Japan.", "Ayon sa ulat ng US Geological Survey, naitala ang sentro ng lindol 350 kilometro mula sa capital city na Tokyo at may lalim na 44 kilometro.", "Hindi naman nagpalabas ng tsunami warning kasunod ng pagyanig.", "Walang iniulat na bilang ng nasawi at pinsala sa naganap na lindol.", "Nabatid na ang Japan ay napapagitnaan ng apat na tectonic plates sa Pacific Ring of Fire na dahilan ng madalas na lindol."], "category": "National", "title": ["Japan inuga ng 6.2 magnitude quake"]},
{"content": ["Aabot sa 26,000 matatandang punong-kahoy sa Angat watershed area sa Norzagaray, Bulacan ang nakatakdang putulin upang higit na patibayin ang rehabilitasyon ng Angat Dam na gugugulan ng P1-bilyong piso para hindi ito sumabog sakaling tumama ang isang malakas na lindol matapos makumpirmang 200 metro lamang ang layo ng reservoir sa West Valley Fault.", "Base sa impormasyong nakalap sa tanggapan ni Gladys Sta. Rita, pangulo ng National Power Corporation (Napocor) at dating Provincial Administrator ng Provincial Capitol- Malolos City, kinakaila\u00adngan ang 26,000 puno na puputulin sa watershed area para higit na maging matatag ang rehabilitasyon ng Angat Dam ngunit kaagad itong papalitan ng 2.6 milyong punla.", "Ipinaliwanag ni Sta. Rita na kinakailangang higit na maging matatag ang Angat Dam na inaasahan sa tubig na maiinom ng 97 porsiyento ng Metro Manila residents dahil higit na malaking trahedya ang idudulot nito sakaling tumama ang isang malakas na lindol kaya kailangang patatagin ang Dam ng libu-libong puputulin na puno sa watershed area.", "May impormasyong may mga ga-hiblang buhok na bitak ang ilang bahagi ng Angat Dam na 49 taon na mula ng itayo noong 1967 kaya kinakailangan ang madaliang rehabilitasyon at pagpapatatag nito na matatapos sa taong 2018 at sakaling matapos ang konstruksyon ng reservoir, maaaring kayanin nito ang 7.2 hanggang 7.8 magnitude na lindol kahit dikit ang Dam sa fault line."], "category": "National", "title": ["26K puno sa Angat watershed puputulin"]},
{"content": ["Isang\u2002nagpakilalang TV segment producer ang naaresto matapos na mahuli sa pagsa-shoplift ng isang branded na alak sa isang convenience store sa Quezon City kamakalawa ng madaling-araw.", "Sa ulat ng pulisya, alas-12:30 ng madaling-araw nang pumasok umano sa 7/11 convenience store na matatagpuan sa Panay Ave., Brgy. South Triangle ng nasabing lungsod ang suspek na nakila\u00adlang si Maria Lara Sen, nasa hustong gulang at nagpakilalang isang TV segment producer ng TV5.", "Base sa salaysay ng security guard ng nasabing establisiyimento na nakila\u00adlang si Jojo Ignacio, pagpasok umano ni Sen sa nasabing tindahan ay nagpaikot-ikot umano ito sandali na tila namimili saka nagtungo sa istante na kinalalagyan ng mga alak at pasimpleng dinampot ang isang maliit na bote ng alak na nagkakahalagang P370.", "Nahagip pa sa closed circuit television (CCTV) kung\u2002paanong\u2002kinuha umano ni Sen ang alak.", "Base sa video, matapos damputin ni Sen ang alak ay tumalikod ito at yumuko na tila may tini\u00adtingnan sa ibaba ngunit posible umano na nang pagyuko ay doon na niya isinilid sa bag ang item.", "Matapos na makuha ang alak ay dire-diretso na sanang lalabas si Sen nang sitahin siya ng cashier at itanong sa kanya ang kanyang kinuhang alak na li\u00adngid sa kaalaman ng suspek ay nakita ng cashier ang pagkuha sa ni Sen sa alak dahil nakamonitor ito sa security camera.", "Ngunit sa halip na bayaran ay nagmatigas pa ang suspek at pagalit na iginigiit na wala umano siyang kinukuhang kahit anong bagay.", "Doon na humingi ng saklolo sa pulisya at security guard ng tindahan ang cashier na nagresulta ng pagkakahuli sa suspek.", "Napag-alaman\u2002ding hindi na umano ito empleyado ng nasabing TV Network ng mahabang panahon na."], "category": "National", "title": ["BEBOT DINAKMA SA PAG-SHOPLIFT NG BRANDED NA ALAK"]},
{"content": ["Naging viral kahapon sa social media ang video ng isang kulay dilaw na sasakyan matapos araruhin ang ilang motorsiklo sa Lungsod ng Makati kamakalawa ng hapon.", "Sa isang video na ipinoste sa Facebook user na si Kitt Lapena, inararo ng isang kulay dilaw na KIA Picanto na may conduction sticker number na EG-5100 na minamaneho ng isang babae na nakilalang si Jamie Camille Lee Brojan, 28-anyos ng San Juan City ang mga motorsiklo na kanyang nakasabay sa tapat ng Edades Tower sa Rockwell Brgy. Poblacion, Makati City dakong alas-5:25 kamakalawa hapon.", "Pinakita rin sa video na kinukuyog ng mga hu\u00admabol na traffic security ang driver ng KIA subalit pinagpatuloy pa rin nito ang pagsasagasa sa mga motorsiklo na kanyang kasabay.", "Kitang-kita pa rin sa post ng video na bukod pa sa mga traffic security na humahabol sa driver at hinabol na rin ng mga awtoridad na naka-motorsiklo din.", "Sa post ni Lapena, sinabi nitong naglalakad siya nang masaksihan ang insidente.", "Bandang huli ay nakorner din ang driver na ikinagulat ng mga awtoridad na isang babae ang nagmamaneho ng nasabing sasakyan.", "Agad na dinala sa tanggapan ng Makati City Police ang driver na si Brojan."], "category": "National", "title": ["Tsekot na nang-araro ng mga motor nag-viral"]},
{"content": ["Kalunus-lunos\u2002ang naging\u2002kamatayan\u2002ng isang school principal na umano\u2019y nabasag ang bungo matapos na mahagip ng isang cargo truck ang minamanehong motorsiklo nito na naging sanhi upang tumilapon at masagasaan sa Cagayan de Oro City, kamakalawa ng umaga.", "Idineklara\u2002dead-on-arrival sanhi ng matinding pinsala sa ulo ang biktimang si Cesar Mediante, 45, principal sa Suntingon\u2002Elementary\u2002School sa Barangay Bugo, ng nasabing lungsod.", "Nangyari\u2002ang\u2002insidente dakong 7:30 ng umaga sa kahabaan ng Agusan Highway, Caga\u00adyan City habang sakay ang biktima ng kanyang motorsiklo mula sa Brgy. Bugo at patungo sa Barangay\u2002Cugman\u2002para dumalo sa isang meeting ng mga guro nang mahagip ng Isuzu truck na minamaneho ni Anecito Dumaog at pag-aari ng Gamma Farms.", "Ayon kay PO3 Julius Nacional ng Puerto-PNP kusang loob na sumuko sa mga awtoridad ang suspek matapos ang insidente na sinampahan ng kasong reckless imprudence resulting to homicide."], "category": "National", "title": ["Principal pisak sa truck"]},
{"content": ["Tinawag ng isang Filipino\u2013American na si Juslyn Manalo na \u2018dream come true\u2019 ang kanyang pagka panalo bilang kauna-unahang Fil-Am na miyembro ng Council sa Daly City.", "Nabatid na si Manalo ay ipinanganak sa San Francisco at lumipat sa Daly City sa edad na walo. Nagtrabaho rin siya sa isang non-profit organization tulad ng Veterans Equity Center, sa Bill Sorro Housing Program at sa Community Engagement Associate for Forest City Enterprises.", "\u201cI think it\u2019s long overdue actually and I\u2019m rea\u00adlly honored to be in this place and to serve,\u201d ayon kay Manalo.", "Tiniyak ni Manalo na ang kanyang bagong posisyon ay magbibigay sa kanya ng pagkakataon na makalikha ng mas maraming trabaho at pabahay sa Daly City.", "Sinabi rin ni Manalo na sa kabila ng pangamba ng mga immigrant sa komunindad dahil sa pagkapanalo sa eleksiyon bilang Presidente ni Donald Trump ay naniniwala pa rin siya na magkakaroon ng pagkakaisa dahil na rin sa panawagan ng natalong kandidato na si Hilary Clinton.", "Hiningi rin ni Manalo ang suporta ng mga taga Daly City para maisulong ang kanyang mga proyekto.", "Si Manalo ay opisyal na manunumpa bilang Daly City Council Woman sa Disyembre 12."], "category": "National", "title": ["Fil-Am wagi sa Daly City council"]},
{"content": ["Inihahanda na ng National Housing Authority (NHA) ang turnover sa halos 30,000 housing units para sa mga biktima ng bagyong \u2018Yolanda\u2019 sa Eastern Visayas.", "Ayon kay NHA General Manager Marcelino Escalanda Jr., target nilang matapos ang paglilipat sa mga housing beneficiary sa susunod na pagdalaw ni Pangulong Rodrigo Duterte sa Tacloban sa Disyembre 8, 2016.", "Sa datos ng NHA, aabot sa 29,661 housing units ang tapos nang maipatayo sa Tacloban City, Negros Occidental, Capiz, Iloilo at Leyte province.", "Minadali ang pagtatapos sa mga housing units upang may malipatan ang mga Yolanda survivors bago sumapit ang Kapaskuhan.", "\u201cSa susunod na pagbisita ng ating Pangulo sa Tacloban ibibigay ng personal ang susi ng mga bahay. Magandang pamasko ito sa ating mga kababayan na tatlong taon nang walang permanenteng matitirahan dahil sa bagyong Yolanda,\u201d wika ni Escalanda."], "category": "National", "title": ["Pabahay sa Yolanda survivors ipamamahagi na"]},
{"content": ["Libu-libong mag-aaral mula sa mga pampublikong paaralan at mga kabataan sa lungsod ng Pasay ang nagtipun-tipon sa ika-14 State of the City\u2019s Children Address (SOCCA) sa temang \u2018Isulong: Kalidad na Edukasyon Para sa Lahat ng Bata\u2019 sa Cuneta Astrodome kahapon ng umaga.", "Ang nasabing kaganapan ay inorganisa ng Pasay Social Welfare and Development Office (PSWDO) na dinaluhan nina Mayor Antonino \u2018Tony\u2019 Calixto at Congresswoman Imelda Calixto-Rubiano ,PSWDO head Rosalinda Orobia at ilang pang mga kawani ng pamahalaang lungsod ng Pasay.", "\u201cWe want the people to know that the needs of the children of Pasay are being provided by the City and we want to provide them with proper healthcare and education for them to grow into responsible citizens in the future,\u201d sabi ni Rosalinda Orobia, head ng PSWDO.", "\u201cAside from providing the children with quality education, we also want to make sure that the children are healthy physically and mentally so that they will learn their lessons well inside the classroom,\u201d ani Mayor Calixto.", "Target ng Pasay government na lagyan ng air-conditioning unit ang lahat ng classroom/silid-aralan sa pampublikong eskuwelahan sa siyudad at dagdagan ang kasalukuyang allowance na P3,500 ng mga guro sa 2017.", "Sinabi ni Mayor Calixto na makatutulong ang mga makabagong teknolohiya sa mas epektibong pagbibigay ng kaalaman sa mga mag-aaral at kabataan at maprotektahan sila laban sa abuso."], "category": "National", "title": ["Kalidad ng edukasyon sa Pasay isusulong"]},
{"content": ["Isa ang patay samantalang isa ang malubhang nasugatan matapos na ang magkapatid na sakay ng motorsiklo ay masalpok ng isang humahagibis na trak sa Candelaria San Juan Road sa Barangay Sta. Catalina Norte, Candelaria, Quezon kamakalawa ng gabi.", "Batay sa imbestigasyon, dakong alas-6:30 ng gabi, tinatahak ng motorsiklong minamaneho ni Rommel de Ocampo, 18-anyos, 2nd year college student ang kahabaan ng highway ng biglang sakupin nito ang kabilang lane nagbunsod para maka-head on collision ang closed van truck na may plate number CSV 633.", "Sa lakas ng impact, nagtamo ito at ang backrider nito na si Romnic de Ocampo Baldeo, 9-anyos na estudyante, ng mga grabeng pinsala sa ulo at katawan.", "Agad ang mga itong isinugod sa United Candelaria Doctors Hospital subalit ideneklarang dead-on-arrival sa ospital si Rommel.", "Hindi naman tumigil at tinakbuhan ang mga ito ng nakabanggang truck."], "category": "National", "title": ["Magkuya sapul sa Quezon accident"]},
{"content": ["Hindi bababa sa 30 kabahayan ang naabo matapos na sumiklab ang isang sunog dahil lamang sa napaba\u00adyaang nakasinding kandila sa residential area sa Quezon City kahapon ng madaling-araw.", "Sa ulat ng Quezon City-Bureau of Fire Protection (BFP) ay ganap umanong ala-una ng madaling-araw nang mag-umpisa ang sunog sa bahay ng isang Cynthia Cantor sa UP Bliss, Diliman ng nasabing lungsod.", "Dahil sa bahagyang may kalakasan ang hangin sa lugar at puro gawa sa light materials ang mga kabahayan ay mabilis na kumalat ang apoy dahilan upang agarang itaas sa ikatlong alarma ang sunog.", "Nagtamo naman ng second degree burn sa kanyang braso si Cantor na agad ding nilapatan ng paunang lunas bago dalhin sa pinaka malapit na pagamuan.", "Napag-alaman namang isang nakasinding kandila na naiwan sa bahay ni Cantor ang naging sanhi ng sunog.", "Bago naman mag alas-dos ng madaling-araw ay tuluyan na ring idineklarang fire under control ang sunog na kasalukuyan pa ring nagsasagawa ng pagsisiyasat ang mga imbestigador."], "category": "National", "title": ["30 kabahayan inabo ng kandila"]},
{"content": ["Anim na Vietnamese nationals ang dinukot habang isa ang nakaligtas pero sugatan nang harangin ng mga armadong kalalakihan ang kanilang sinasakyang barko sa karagatan malapit sa Sibagu Island sa Lamitan City, Basilan, kahapon.", "Ayon kay Maj. Felimon Tan, tagapagsalita ng AFP Western Mindanao Command, nakatanggap sila ng impormasyon na lulan ng MV Royale 16 ang mga nasabing Vietnamese nang lusubin ng may 10 armadong kalalakihan at dinukot ang anim na dayuhan na kinabibilangan ng kapitan nito, Chief Mate, 2nd at 3rd Officer, at Buson ng nasabing barko.", "Nakaligtas naman sa pagdukot pero sugatan matapos barilin ang isa pang Vietnamese national na si Dang Yang Kho matapos barilin habang tumatakas sa mga armado.", "Sa salaysay ng su\u00adgatang biktima, nasa 10 mga armadong kala\u00adlakihan ang umakyat sa kanilang vessel at puwer\u00adsahang tinangay ang kanyang mga kasamahan sakay ng speed boat.", "Nabatid na nakatanggap ng tawag si Tan at ang Philippine Coast Guard bandang alas-siete ng umaga kahapon mula sa MV Lorcon Iloilo na may nakita silang isang crew na sugatan, sakay ng foreign cargo vessel na kaagad na rin nilang binigyan ng agarang lunas."], "category": "National", "title": ["6 VIETNAMESE DINAGIT"]},
{"content": ["Tatlo katao ang nasawi nang sumemplang at tuluyan silang tumalsik mula sa sinasakyang motorsiklo sa Lebak, Sultan Kudarat.", "Pawang nagtamo ng matinding pagkabagok sa ulo nang tumama sa semento matapos tumilapon dahilan ng kanilang kamatayan na sina Danrey Berme, 14, estudyante ng Notre Dame Salaman College; Benjie Mindo, ng Datu Karon, Maguindanao at Lenie Celeste, ng Purikay, sa nasabing bayan.", "Sa ulat ng Lebak MPS traffic section, lulan ng motorsiklo ang mga biktima habang binabaybay ang national highway sa Barangay Kumalawit, nang biglang sumemplang habang malakas ang ulan.", "Nagsasagawa pa ng imbestigasyon ang pulisya sa nasabing aksidente."], "category": "National", "title": ["Motorsiklo sumemplang, 3 dedbol"]},
{"content": ["Nagbabala kahapon ang grupong EcoWaste Coalition (EWC) laban sa mga mapanganib na cosmetics lalo sa mga kumakalat na pekeng \u2018face powders\u2019 na kunwari\u2019y rehistrado sa Food and Drug Administration (FDA).", "Natuklasan ng grupo ang umano\u2019y mga pine\u00adkeng logo ng FDA na idinidikit sa mga nabibi\u00adling China made na face powders sa Divisoria at sa mga bangketa.", "Ito ang A&W Silky Pressed Powder at A&W Two-Way Cake na nagkakahalaga ng P22 kada piraso; at ang A&W Wet & Dry Application Powder na mabibili ng P30 kada piraso.", "\u201cThe FDA logo on the packaging gives the impression that the items have passed through the required cosmetic pro\u00adduct notification scheme. Impulsive buyers would think these products are safe to use. It\u2019s totally misleading as these pro\u00adducts are marketed without authorization from the FDA,\u201d babala ni Thony Dizon, Coordinator ng EWC Project Protect.", "Maliban sa mga face powders, lumabas din sa pagsusuri ng grupo na mataas ang lead content, asoge (Mercury), arsenic at cadmium ng mga nabibiling made in China na lipsticks at whitening cream sa Divisoria.", "\u201cThe dozens of lipsticks and skin white\u00adning creams that we have found to be contaminated with dangerous levels of arsenic, cadmium, lead and mercury have no FDA market authorization,\u201d giit ni Dizon."], "category": "National", "title": ["Pekeng pulbos at lipstick, nagkalat"]},
{"content": ["Nasa 61 katao na may mga paglabag na nagawa sa batas kabilang ang mga hinihinalang mga sangkot sa iligal na kalakaran ng ipinagbabawal na gamot, mga may warrant of arrest, mga nag-iinuman sa kalsada, mga nakahubad at iba pa sa isinaga\u00adwang \u2018One Time Big Time Ope\u00adration\u2019 sa iba\u2019t ibang barangay sa Lungsod ng Malabon kamakalawa ng gabi.", "Ganap na alas-sais pasado ng gabi nang isa\u00adgawa ng mga tauhan ng Malabon City Police ang nasabing operasyon kung saan ay ilan lamang sa mga naaresto ay sina Emmanuela Santos sa pagbebenta ng ipinagbabawal na gamot, Fortunato Montejas, wanted sa pagnanakaw, Dominador Napoles na may kasong rape, Ronald Aldana at Mark Lester Gonzales na parehong may kasong violence against women and children act at Merlita Agsangre sa kasong physical injuries at maltreatment.", "Kasama rin sa mga naaresto si Joven Diaz na nahaharap naman sa kasong gun trafficking at nahulihan ng caliber .45 na baril na nang i-crossed match ang nakuhang baril sa kanya ay napag-alaman base sa record ng pulisya na nasangkot ang mismong baril na iyon sa nasa 15 shooting incidents kung saan ay nasa 20 ang napatay sa iba\u2019t ibang bahagi ng Kalakhang Maynila.", "Napag-alaman dati na ding naaresto si Diaz sa pareho ring paglabag kung saan ay isang caliber .38 naman ang nakuha dito ngunit nakapagpiyansa umano ito noon kaya nakalaya."], "category": "National", "title": ["61 kinalawit sa \u2018One Time Big Time\u2019"]},
{"content": ["Dalawa ang patay \u00adhabang isa ang malubhang nasugatan makaraang bumagsak ang sinasakyan ng mga itong maliit na erop\u00adlano sa bansang Jamaica.", "Sa ulat ng Associated Press, kabilang sa mga nasawi ang isang flight instructor at isang estudyante nito na dead on the spot habang ang isa pang nakaligtas ay isang estudyante at patuloy na inoobserbahan sa Kingston Public Hospital.", "Base sa inisyal na imbestigasyon, nakitang bumagsak ang nasabing eroplano sa ilang kabaha\u00adyan sa Greenwich Avenue sa Greenwich Town area bago sumiklab ang apoy.", "Dito ay agad na sumaklolo ang ilang saksi at nakita ang isa sa mga sakay nito na buhay pa kaya mabilis na isinugod sa pagamutan.", "Sinasabing lumipad mula sa maliit na airstrip sa Kingston International Airport at patungo sana sa nasabing lugar ang eroplano nang bumagsak sa Seaview Lane community."], "category": "National", "title": ["2 todas sa plane crash"]},
{"content": ["Dahil marami umano sa mga tsuper o driver ngayon, hindi lamang sa pribado kundi lalo na sa mga pampasaherong sasakyan ang tila walang pinag-aralan pagdating sa pagmamaneho, muling isasailalim sa seminar ang lahat ng nagmamaneho at kung hindi ay hindi bibigyan ang mga ito ng lisensya.", "Ito ang nakapaloob sa House Bill 4311, o \u201cRoadworthy Driving Seminar for All Drivers Act\u201d, na inakda ni Surigao del Norte Rep. Robert Ace Barbers, dahil ang mga walang disiplinang driver ang isa sa mga dahilan ng problema sa lalong pagsikip ng daloy ng trapiko sa bansa.", "Hindi lamang ang mga bagong applicant ang dadaan sa mandatory seminar kundi ang mga may lisensya na dahil marami sa mga ito ang walang disiplina sa mga kalsada.", "Isasagawa ang semi\u00adnar kapag nag-renew ang mga ito ng kanilang driver\u2019s license habang ang mga bagong applicant ay hindi umano bibigyan ng lisensya kapag walang seminar at hindi maipasa ang mga examination."], "category": "National", "title": ["No driving seminar, no license"]},
{"content": ["Arestado ang isang kolehiyala matapos na mag-trip na \u2018mang-umit\u2019 ng ilang pirasong damit sa loob ng isang kilalang mall kamakalawa ng gabi sa Maynila.", "Nakapiit sa Manila Police District (MPD)-Police Station 3, ang suspek na si Patricia Camille Ong, 19, college student at residente ng Sacred heart Dormitory sa may Dapitan St. kanto ng AH Lacson St. Sampaloc, Maynila.", "Ayon kay PCInsp. Michael Garcia, deputy station commander ng MPD-PS 3, binitbit ang suspek ng civilian guard ng SM San Lazaro na si Juanito Tabaque Jr., matapos makita na inilabas ng suspek ang ilang pirasong damit na umabot sa P6,597.75 nang hindi binabayaran sa cashier.", "Naganap umano ang insidente dakong alas-8:30 ng gabi nang pumasok ang suspek sa mall at namili ng mga damit.", "Sinampahan ng kasong theft ang suspek ng Mandurriao Star Inc., na siyang kumakatawan sa department store ng SM San Lazaro na matatagpuan sa A.H. Lacson Street corner Felix Huertas Street sa Sta. Cruz, Maynila."], "category": "National", "title": ["Kolehiyala, nag-trip mag-shoplift"]},
{"content": ["Siniguro ni Pangulong Rodrigo Duterte na iuuwi na ng bansa ang pinaghihinalaang drug lord na si Kerwin Espinosa na ngayon ay nakakulong sa Abu Dhabi sa United Arab Emirates.", "\u201cI guarantee you he will be brought back,\u201d paniniyak ni Pangulong Duterte nang magbigay ng talumpati sa kanyang pagbabalik-bansa mula sa official visit sa Thailand at Malaysia kahapon ng madaling-araw sa Davao International Airport.", "Ang pagbabalik-bansa ni Kerwin ay siniguro ng Pangulo, isang linggo matapos na mapatay ang ama nitong si Albuera Mayor Rolando Espinosa sa mismong kulungan nito sa Baybay, Leyte sa umano\u2019y nangyaring shootout.", "\u201cIt\u2019s not that easy to extract a guy. There are rules to be followed,\u201d paliwanag pa ng Pangulo.", " Si Kerwin ay susunduin anang Pangulo ng mga awtoridad sa Abu Dhabi kung saan ito nakadetine simula pa noong Oktubre 17 matapos itong maaresto sa nasabing bansa.", "Inaasahan ang pag-uwi ni Kerwin Espinosa nga\u00adyong linggo."], "category": "National", "title": ["Kaligtasan ni Kerwin tiniyak"]},
{"content": ["Bumagsak pa ang piso sa P49 kada dolyar kahapon na nagpapahina sa rehiyon.", "Ito\u2019y ilang araw matapos ang naganap na halalan sa Estados Unidos.", "Ang paghina ng piso at paglakas naman ng dolyar ay bunga na rin sa inaasahan, na ang pagkapanalo at pamumuno ni Donald Trump ay makakapagpaangat sa ekonomiya ng Amerika gayundin ang pagtaas ng interest rates.", "Ngunit sa kabila nito, hindi naman ikinabahala ng pamahalaan ang paghina ng piso.", "Sa pahayag ni Department of Budget and Ma\u00adnagement (DBM) Secretary Benjamin Diokno, sinabi nitong wala naman dapat na ikabahala sa paghina ng piso kontra dolyar, ito\u2019y dahil sa paghina ng piso ay kapalit naman ang pagtaas ng halaga ng peso ng OFW remittances. Kaya naman ito\u2019y pabor umano sa mga Pinoy.", "\u201cIt doesn\u2019t bother me at all. Weaker peso increases the peso value of OFW remittances. \u00ad"], "category": "National", "title": ["Piso sumadsad pa"]},
{"content": ["Ibinunyag kahapon ni Albuera Police chief, Chief Insp. Jovie Espenido, na nadadawit na sa ilegal na droga ang pangalan ng aktor na si Richard Gomez sapul pa noong chief of staff pa ito ng kanyang misis na si Leyte Rep. Lucy Torres Gomez.", "Ayon kay Espenido, nalaman n\u2019ya ito base sa nilalaman ng affidavit ng isa sa mga testigo sa kalakalan ng ilegal na droga sa Eastern Visayas kung saan tinukoy niya na ang nasabing testigo ay ang nagsilbi umanong tagabigay ng \u2018payola\u2019 sa mga taga-Ormoc.", "Nilinaw ni Espenido na hindi kasama ang pa\u00adngalan ni Gomez sa affidavit ng napatay na si Mayor Rolando Espinosa Sr., maging sa supplemental affidavit nito pero binanggit naman ang aktor sa pink book ng alkalde.", "Sinabi ni Espenido na base sa affidavit ng testigo, tumanggap umano si Gomez ng P4 million na payola at binanggit din ang pangalan ni Board Member Matt Torres na kapatid ni Rep. Lucy Torres Gomez.", "Kaugnay nito, nilinaw ni PNP chief Director General Ronald \u2018Bato\u2019 dela Rosa na hindi lamang naman ang actor na si Gomez ang iniimbestigahan ng ahensya kundi maging ang ibang personalidad na idinawit sa affidavit ni Espinosa Sr.", "\u201cMay kasama naman s\u2019yang iniimbestigahan, hindi lang s\u2019ya. Saka mabuti na rin \u2018yan para kung wala naman makitang ebidensya ay malilinis ang kanyang pangalan,\u201d wika pa ni Dela Rosa na tumutukoy kay Gomez."], "category": "National", "title": ["Goma nadadawit sa droga noon pa \u2014 Espenido"]},
{"content": ["Isang araw matapos payagan ng Supreme Court (SC) ang paglili\u00adbing kay dating Pangulong Ferdinand E. Marcos sa Libingan ng mga Ba\u00adyani (LNMB) sa Taguig City, kinalikot naman ang pangalan ng sementeryo sa Google Maps nang palitan ito bilang Libi\u00adngan ng mga Bayani at Isang Magnanakaw.", "Kumalat sa social media ang screenshot ng binagong pangalan ng sementeryo noong Miyerkules, isang araw matapos ilabas ng SC ang kanilang desisyon na nagbasura sa mga petisyon na huwag payagang malibing si Marcos sa LNMB.", "Agad namang humingi ng paumanhin ang Google Philippines sa ginawang pag\u00adretoke ng pangalan ng sementeryo sa Google Maps.", "Maaari kasing maretoke ang Google Maps sa pamamagitan ng Google Map Maker tool kung saan maaaring mag-edit ng information at maglagay ng pagbabago ang user sa mapa."], "category": "National", "title": ["Pangalan ng Libingan ng mga Bayani binago"]},
{"content": ["Nakahanap ng kakampi sa katauhan ni Pangulong Rodrigo Duterte ang mga kagawad ng Philippine National Police (PNP) na dinidikdik sa nangyaring pagpatay kay Albuera Mayor Rolando Espinosa Sr.", "\u201cLet me state my case as the chief executive of the executive branch: I believe in the version of the police,\u201d paha\u00adyag ni Duterte sa news conference kahapon ng madaling-araw sa Davao City International Airport matapos ang official visit sa Thailand at Malaysia.", "Ang mga kagawad ng pulisya na kinabibilangan ng mga opisyal at tauhan ng Criminal Investigation Detection Group Region 8 ay ginisa kamakalawa sa Senado kaugnay sa nangyaring pagpaslang kay Mayor Espinosa.", "Dahil sa ginagawang imbestigasyon ng Senado sa nangyaring pagpatay kay Mayor Espinosa hinamon ng Pangulo ang Senado na patunayan sa korte ang kanilang mga alegasyon laban sa mga kinakaladkad na pulis.", "\u201cIf they have evidence to prove otherwise, then a case must be filed,\u201d hamon ng Pangulo.", "Kaugnay nito, nanga\u00adngamba si Akbayan partylist Rep. Tom Billarin na lalong lalakas ang loob ng mga pulis na pumatay at isantabi ang due process matapos ipagtanggol ni Duterte ang mga pulis na nakapatay kay Mayor Espinosa.", "\u201cNakakabahala itong pagdepensa ni Presidente Digong. Parang direct order ito sa kapulisan na gawin nila ang pagpatay maski saan,\u201d pahayag ng mambabatas."], "category": "National", "title": ["Pulis kinampihan ni Digong sa Espinosa killing"]},
{"content": ["Inanunsyo na kahapon ni Chief Supt. Lurimer Detran, deputy director for comptrollership, na sa susunod na linggo ay matatanggap na ng may 180,000 pulis ang kanilang 14th month pay, P5,000 productivity enhancement incentive at P5,000 cash gift.", "Sinabi ni Detran, sa Nobyembre 18 ang petsa ng inaasahang pagtanggap ng nasabing bonus at insentibo ng mga nasabing bilang ng mga tauhan ng PNP.", "Napag-alaman na ito na ang ikalawang taon na makatatanggap ng 14th month pay ang mga tauhan ng PNP. Kung saan ang halaga ay depende sa ranggo ng mga pulis.", "Ayon kay Detran, ang isang pulis na may ranggong PO1 at may basic pay na P14,834 ay tatanggap ng P24,834 na yearend bonus.", "Habang si PNP chief Director General Ronald dela Rosa na mayroong basic pay na P67,000 ay tatanggap naman ng P77,500 na yearend bonus."], "category": "National", "title": ["Bonus, 14th pay ng PNP ibibigay na"]},
{"content": ["Umaasa umano si Vice President Leni Robredo na hindi na uulitin ni Pa\u00adngulong Rodrigo Duterte ang pagbibiro ukol sa kanyang tuhod noong anibersaryo ng panana\u00adlasa ng super typhoon Yolanda.", "Ito ang napag-alaman sa tagapagsalita ni Robredo na si Georgina Hernandez matapos mu\u00adling matanong ukol sa insidente sa Tacloban City kung saan ikinuwento ni Duterte ang paghanga nito sa tuhod ng pangalawang pangulo sa kanilang Cabinet meeting.", "\u201cUmaasa po tayo, umaasa po si VP Leni na hindi na rin na po mauulit ang mga ganitong pangyayari,\u201d ani Hernandez at sinubukan ng bise presidente na huwag pansinin ang pagbibiro ni Duterte dahil mas maraming mahalagang isyu ang kinakaharap ng bansa noong araw na iyon.", "Kabilang sa mga isyung lumutang kasabay ng ikatlong taong ani\u00adbersaryo ng Yolanda ay ang pagpayag ng Korte Suprema sa botong 9-5-1 na mailibing sa Libingan ng mga Bayani si da\u00adting Pangulong Ferdinand Marcos.", "\u201cPero lubos siyang naapektuhan at nabahala dahil alam naman natin na si VP Leni ay tala\u00adgang tagapagtanggol ng mga karapatan ng mga kababaihan, at para sa kanya ay hindi katanggap-tanggap \u2018yung mga ganung mga pananalita sa mga kababaihan,\u201d ani Hernandez.", "Dapat aniyang respetuhin at igalang ang mga kababaihan lalung-lalo na ang mga pinuno ng bansa at hindi umano dapat ginagawang katatawanan ang mga kababaihan na tulad ni Robredo."], "category": "National", "title": ["VP Leni ayaw sa \u2018joke\u2019 ni Duterte"]},
{"content": ["Nakaladkad kahapon sa pagdinig ng Senado kaugnay sa pagkamatay ni Albuera, Leyte Mayor Rolando Espinosa ang pangalan ng aktor at alkalde ng Ormoc City na si Richard Gomez sa illegal drug operation ng Espinosa Group sa Eastern Visayas Region.", "Naungkat ang pa\u00adngalan ni Goma, kila\u00adlang palayaw ng aktor, nang mag-usisa si Senador Vicente \u201cTito\u201d Sotto kay P/Chief Insp. Leo Laraga, ang team leader ng Criminal Investigation and Detection Group (CIDG) Region 8 na naghain ng search warrant laban kay Espinosa, kung bakit sa Samar Regional Trial Court sila nag-apply ng search warrant at hindi sa Baybay Leyte dahil may prosecutors office naman sa lugar.", "Ipinaliwanag ni Laraga na kaya sila hindi nag-apply ng search warrant sa Baybay ay dahil sa nag-iingat sila sa Espinosa Drug Group na kinabibila\u00adngan ng mga pulitiko sa naturang lalawigan.", "Hindi sana sasambitin ni Laraga ang mga pangalan ng mga pulitiko subalit pinilit ito ng mga senador para mapatunayan ang dahilan kung bakit sa Samar RTC sila nag-apply ng search warrant.", "Umamin si Laraga na siya ang bumaril kay Espinosa makaraang paputukan umano siya ng alkalde sa loob ng selda nito.", "Doon binanggit ni Laraga ang umano\u2019y kasaping mga pulitiko sa Espinosa Drug Group na sina Baybay Vice Mayor Michael Cari, Ormoc City Mayor Richard Gomez, Leyte Governor Leopoldo Dominico \u201cMic\u201d L. Petilla at Leyte 3rd District Congressman Atty. Carlo Loreto.", "Hindi kasama si Gomez sa affidavit ni Espinosa sa pulisya ng Albuera pero sinabi ni Laraga na nababanggit na ang pangalan ng aktor sa command conference.", "\u201cI also remembered that I heard it from Police Chief Inspector Juvy Espenido during the case conference doon sa bulwagan. Sinabi niya rin po \u2018yun. Sinabi niya mga pangalan na sinabi ko na binanggit ni mayor (Espinosa),\u201d pag\u00adlalahad ni Laraga.", "Sa pagtatanong naman ni Sen. Panfilo Lacson, chairman ng komite, inusisa nito kay Chief Insp. Jovie Espenido, chief ng Albuera Municipal Police, kung sinu-sino ang mga personalidad na isinabit ni Espinosa sa kanyang affidavit.", "Ayon kay Espenido, kasama ang pangalan ni Senador Leila de Lima sa affidavit ni Espinosa. Noong \u2018kumanta\u2019 umano si Espinosa sa kanya ay kaharap niya ang apat na anak bago ito lumagda sa affidavit.", "Nangangamba naman si Sen. Gregorio Honasan sa buhay ni Kerwin Espinosa kung kaya\u2019t nagbigay ito ng mosyon sa komite na oras na makabalik sa bansa ang anak ng mayor ay agad itong isailalim sa custody ni PNP chief Director General Ronald \u201cBato\u201d dela Rosa o kaya ay ng ISAFP.", "Mariing itinanggi ng kampo ng aktor na si Ormoc City Mayor Richard Gomez ang alegasyon na sangkot siya sa illegal drug operation ng Espinosa Drug Group sa Eastern Visayas.", "Sa pamamagitan ng abogado nitong si Alex Avisado, nanindigan itong sa simula pa lang ay kontra na si Gomez, asawang si Leyte Rep. Lucy Torres at si Board Member Matt Torres sa ilegal na droga.", "Nagbabala pa si Avisado na handa silang kasuhan ang mga taong patuloy na dudungis sa pangalan ng tatlo.", "Magsasagawa ng malalimang imbestigasyon ang PNP upang makumpirma ang nasabing alegasyon kay Goma.", "Agarang ipinasibak ni Philippine National Police (PNP) chief Director General dela Rosa ang 24 na pulis mula sa Region 8 na may kaugnayan sa pagkamatay ni Mayor Espinosa habang binigyan ng 10-araw na palugit ang mga sangkot na makapagsumite ng kanilang counter-affidavit."], "category": "National", "title": ["GOMA ISINABIT SA DROGA"]},
{"content": ["BANGUED, Abra \u2014 Bumulagta ang isang barangay kapitan dito matapos punlaan ng dalawang punglo sa ulo ng mga hindi pa nakikilalang salarin sa bahagi ng Torijos St., Zone 5 ng bayang ito kamakalawa ng hapon.", "Kinilala ng mga awtoridad ang biktima na si Rommel Vergara Timbreza, nasa hustong gulang, residente at kapitan ng barangay Silet, San Juan ng lalawigang ito.", "Batay sa inisyal na imbestigasyon ng mga pulis, bumibili ang biktima ng mga automotive parts sa isang auto supply sa nasabing lugar nang pagbabarilin ito ng dalawang lalaking lulan ng motorsiklo.", "Isinugod ng mga kasapi ng rumespondeng mga pulis ng Bangued ang biktima sa Abra Provincial Hospital ngunit idineklarang dead-on-arrival ng mga doktor dito.", "Narekober sa crime scene ang dalawang basyo ng caliber .9mm habang tinitingnan na ng mga awtoridad kung may kaugnayan sa illegal na droga ang naturang pamamaslang."], "category": "National", "title": ["Kapitan bulagta sa 2 bala"]},
{"content": ["Isang lady drug pusher na kabilang din sa drug watch list ang napatay makaraang manlaban sa operatiba ng Bocaue Police nang mahalata ng tulak na opisyal ng pulisya ang kanyang binentahan ng shabu, kaya bumunot ng baril at lumaban sa isa pang buy-bust operation sa Barangay Caingin, Bocaue, Bulacan kamakalawa.", "Ayon kay P/Supt. Charlie Cabradilla, Bocaue Police chief, nakilala ang napatay na tulak na si Remedios Garcia y Pali\u00adsok, 42, residente ng No. 354 Hulo St., Barangay Caingin, Bocaue na nagtamo ng bala sa katawan na ikinasawi nito at makuha sa kanyang pag-iingat ang isang maigsing baril, marked money at ilang pakete ng shabu.", "Bandang alas-5:30 ng madaling-araw nang magsagawa ng buy-bust o\u00adperation ang Bocue Police laban sa kanilang target na si Remedios sa Barangay Caingin ng nasabing bayan ngunit nahalata ng suspek na parak ang poseur buyer kaya binunot nito ang kanyang baril at pinagbabaril ang awtoridad na napilitang gumanti kaya napatay ang suspek.", "Nabatid na ang target na si Remedios ay nasa listahan ng awtoridad sa pagtutulak ng droga sa nasabing lugar at ilang linggo itong ipinasailalim sa surveillance operation bago kumagat sa entrapment operation at mapatay sa maikling palitan ng putok."], "category": "National", "title": ["Lady pusher patay sa buy-bust"]},
{"content": ["Nagpalabas ng abiso ang Philippine \u00adEmbassy sa Baghdad sa tinatayang 2,000 overseas Filipino \u00adworkers (OFWs) sa Iraq na manatiling nakaalerto.", "\u201cWe urge our kababayans in Baghdad and \u00adother places in Iraq, including\u2002the\u2002Kurdistan \u00adRegion, to remain vigilant, stay indoors and avoid \u00adunnecessary movements. Please avoid public \u00adplaces and \u00adgatherings and call the Embassy if you need \u00adassistance: 773-569-9562, 751-616-7838,\u2002750-656-1740,\u201d ayon sa abiso ng embahada ng Pilipinas.", "Ito\u2019y kaugnay sa patuloy na opensiba ng pamahalaan ng nasabing bansa para mabawi ang Lungsod ng Mosul mula sa militanteng ISIS.", "Napag-alaman na dala\u00adwang crew ng CNN ang mahigit isang araw nang na-trap kasama ang special forces ng Iraq na nangu\u00adnguna sa pagpasok sa Mosul.", "Nananawagan ng backup ang mga mamama\u00adhayag at tropa ng sundalo na pansamantalang nakikisilong sa mga kabahayan.", "Anim\u2002na\u2002lugar\u2002na mula sa Mosul City ang matagumpay nang nabawi ng Iraqi forces matapos ang pag-atake laban sa te\u00adroristang grupo.", "Ang Mosul ang pina\u00adka\u00admalaking lungsod na kontrolado ng ISIS na target bawiin ng Iraqi govern\u00adment mula sa jihadist group.", "Una nang sinabi ni Iraqi Prime Minister \u00adHaider al-Abadi na ang taong 2016 ay ang \u2018final \u00advictory\u2019 \u00adlaban sa ISIS.", "Nagpaalala ang Catho\u00adlic Bishops\u2019 Conference of the Philippines (CBCP) sa mga overseas Filipino workers (OFWs) na uuwi sa bansa na magtipid sa ipadadalang balikbayan boxes ngayong darating na panahong ng Kapaskuhan.", "Ayon kay Balanga, Bataan Bishop Ruperto \u00adSantos, chairman ng CBCP-Episcopal\u2002Commission on Migrants and Itine\u00adrant People, kailangang gugulin ng mga OFWs sa kanilang pamilya ang oras at pagkakataon sa pag-uwi ng mga ito sa Pilipinas.", "Paalala\u2002naman\u2002ng obispo sa mga magpapa\u00addala ng balikbayan boxes\u00ad sa kanilang kaanak na magtipid-tipid\u2002sa\u2002pami\u00admili ng kanilang ipapadala\u00ad lalo\u2019t mas mahalaga aniyang may naipupundar sila para sa kinabukasan ng kani-kanilang pamilya.", "\u201cAng ating unang paalala sa kanila ay to \u00adextend more time with the family much on expending \u00admoney on time. Ika\u00adlawa ay sinasabi natin na mag-ipon at mag-ingat sa paggastos, mag-save para sa kanilang kinabukasan. Ikatlo, \u2018yung ipapadala nilang balikbayan boxes na pinaghirapan at pinag-isipan, dapat pagdating dito ay ating ingatan, alagaan at \u00adpasikupan na ito ay larawan, ito ay bagay ng pagmamahal ng ating mga OFWs na katulad natin ay nagta\u00adtrabaho para sa mahal natin sa buhay,\u201d paliwanag ni \u00adBishop Santos.", "Apela rin nito sa mga tatanggap ng padalang \u00adbalikbayan boxes at remittances ng kanilang kaanak sa ibang bansa ay dapat suklian ng may pagpapa\u00adhalaga at pagbibigay ng sapat na oras o panahon.", "Base naman sa Bureau of Customs (BoC), nasa 1,500 containers ng balikbayan boxes ang pumapasok sa bansa kada buwan o katumbas ito ng 18,000 kada taon o umaabot sa 7.2 milyong balik\u00adbayan \u00adboxes na maituturing na \u2018love box\u2019 ng halos 2.4 na milyong OFWs na lumabas sa bansa mula Abril hanggang Setyembre 2015."], "category": "National", "title": ["Mga Kwentong OFWs: OFWs sa Iraq pinag-iingat"]},
{"content": ["Problema sa malimit na pagka-short sa boundary dahil sa \u2018trapik\u2019 ang nakitang dahilan kung bakit nagpakamatay ang isang 50-anyos na jeepney driver sa pamamagitan ng pagbibigti sa isang abandonadong gusali ng MMDA, kahapon ng umaga sa Tondo, Maynila.", "Sa imbestigasyon ni SPO3 Milbert Balinggan, ng Manila Police District (MPD)-homicide section, kinilala nito ang biktima na si Danilo Baltazar, taga-1139 Vargas St., Tondo, Maynila.", "Nabatid na dakong alas-6:39 ng umaga nang matagpuan na nakabigti ang biktima sa may fire exit ng abandonadong gusali ng MMDA na matatagpuan sa Jose Abad Santos malapit sa panulukan ng Antipolo St. Tondo, Maynila.", "Sinabi ni Marites Cruz na huli umanong nakitang buhay ang biktima dakong alas-sais ng gabi nang maghapunan ito sa isang kantina kung saan sinabi pa nito kay Cruz na \u201cAte, mag\u00adhuhulog ako bukas, kasi traffic\u201d.", "Bago umano nakitang patay ang biktima, nakita umano ito noong nakalipas na gabi na balisa at kinakausap ang kanyang sarili.", "Sinabi rin ni Cruz na malimit na hindi makapag-boundary ang biktima sa kanyang ope\u00adrator kaya lagi umano itong pinagsasabihan.", "Wala namang nakitang anumang sugat sa katawan ng biktima maliban sa bakat ng lubid sa kanyang leeg.", "Dinala ang bangkay sa Cruz Funeral para sa awtopsiya at safekeeping."], "category": "National", "title": ["Kapos lagi sa boundary, tsuper nagbigti"]},
{"content": ["Umabot sa mahigit na 20 milyong pilgrims ang nagtungo sa Roma para lumahok sa \u201cJubilee of Mercy\u201d ni Pope Francis na magtatapos na ngayong buwan.", "Ayon sa ulat ng Agence France-Presse (AFP), sinabi ni Monsignor Rino Fisichella, pinuno ng Vatican\u2019s evangelization efforts, nasa 20.4 milyon katao ang bumiyahe mula sa malalayong lugar at nagtungo sa Vatican para maging bahagi ng jubilee year ng Simbahang Katolika.", "Idinagdag pa ni Bishop Fisichella na umakyat din sa bilyong katao ang lumahok sa aktibidades ng Simbahang Katolika sa buong mundo.", "Sinasabing ang Papal holy year, na kauna-una\u00adhan simula noong 2000-2001, ay nakita ng marami kabilang ang canonization ni Mother Teresa.", "Samantala, tatanggapin ni Pope Francis ang libu-libong palaboy at walang tirahan sa Vatican bago ang pagtatapos ng Jubilee Year sa Nobyembre 20.", "Magugunitang mahigpit ang ipinatupad na seguridad sa Vatican bunsod ng banta ng teroristang Islamic State (IS) na magsasagawa ng pag-atake."], "category": "National", "title": ["Vatican dinagsa ng 20 milyong pilgrims"]},
{"content": ["Tatlong katao, kabilang ang isang abogado, pamangkin nito at live-in partner ang inaresto sa isinagawang anti-drug operation sa Balingasag, Misamis Oriental noong Huwebes, ayon sa naantalang ulat na ipinarating sa Camp Crame.", "Batay sa report ng Balingasang Police, inaresto ang mga suspek na sina Atty. Michael Roa, pamangkin na si Johnrey Roa at live-in partner na si Justin Fontanella.", "Dinakip ang mga ito matapos ang isinagawang o\u00adperasyon ng Regional Intelligence Division ng Region 9 Police sa kanilang bahay sa Barangay 5, Balingasag, Misamis Oriental.", "Una nang ipinag-utos ni Regional Trial Court (RTC) Branch 43 Presiding Judge Miranbu Undaloc na halughugin ang bahay ni Atty. Roa at nakuha rito ang \u2018di pa malamang dami ng shabu.", "Si Roa ay kapatid na lalaki ni Balingasag Mayor Marietta Roa-Abogado na anak din ni dating Mayor Porferio Roa at pinsan ng dating gobernador ng Misamis Oriental at incumbent City Mayor Oscar Moreno.", "Napag-alaman na dati na rin itong naaresto dahil sa umano\u2019y pagpupuslit ng illegal drugs sa Cagayan de Oro City noong nakaraang mga taon pero nakapagpiyansa."], "category": "National", "title": ["Abogado timbog sa drug ops"]},
{"content": ["Halos hindi na ka\u00adyang bilhin ng ordinaryong mamamayan sa ngayon ang isdang \u2018galunggong\u2019 o sikat kung tawaging \u2018GG\u2019 na da\u00adting patok na patok sa masa dahil sa murang halaga nito.", "Mula kasi sa dating pang-masang presyo na P70 kada kilo, sumirit na ang presyo nito sa P120 hanggang P160 kada kilo at nagbabadyang tataas pa ngayong \u2018closed season\u2019 o panahon na pinagbabawal ang paghuli sa Palawan.", "Dahil dito, pinag-aaralan ng Bureau of Fisheries and Aquatic Resources (BFAR) ang paghahanap ng alternatibong source o palaisdaan ng galunggong.", "Isa sa nakikitang chokepoint para sa pa\u00adngingisda ng galunggong ang malawak na karagatan ng Hilagang Luzon tulad ng Cagayan, Pangasinan, Ilocos Region, Batanes at iba pang lugar.", "Ayon sa public information officer (PIO) chief ng BFAR na si Nazario Briguera, bukod sa Palawan ay mayaman din sa yamang dagat ang mga karagatan ng Northern Luzon."], "category": "National", "title": ["Presyo ng \u2018GG\u2019 sumirit"]},
{"content": ["Nagkaharap na sina outgoing US President Barack Obama at incoming President-elect Donald Trump sa White House, na itinuring na makasaysayan ang pagpi-face-to-face ng dalawang opisyal, kung saan nagpakita ang mga ito ng bipartisanship at united front.", "Ayon sa ulat, sinabi ni Trump na marami silang napag-usapan ni Obama sa Oval Office sa loob ng 90 minuto tungkol sa maganda at mahirap na bagay na may kaugnayan sa pamamahala ng bansa.", "Unang pagkakataon ito na magharap nang personal sina Obama at Trump kahit na nagbabatuhan ang mga ito ng isyu lalo na noong kasagsagan ng kampanya.", "Tinawag din ng business mogul na \u201cgood man\u201d si Obama at mataas umano ang respeto niya rito.", "Binanggit pa ni Trump na marami itong inaasahan kay Obama, kabilang na ang maibibigay nitong payo sa pamamahala sa Estados Unidos.", "Nabatid na si Trump ang pasimuno ng \u201cbirther movement\u201d dahil hindi umano natural-born citizen si Obama, na binawi rin ng negosyante noong campaign period.", "\u201cWe had never met each other. I have great res\u00adpect. The meeting las\u00adted for almost an hour and a half. And it could have \u2013 as far as I\u2019m concerned, it could have gone on for a lot longer,\u201d ani Trump.", "Sa panig naman ni Obama, tiniyak nito ang matiwasay na transition period para kay Trump at ihahanda ang White House para sa pag-upo ng bagong pangulo."], "category": "National", "title": ["Trump, Obama nagharap"]},
{"content": ["SUDIPEN, La Union \u2014 Nahaharap sa kasong paglabag sa RA 9165 o Dangerous Drugs Act of 2002 ang isang School Principal matapos na makita sa kaniyang bahay ang mga ipinagbabawal na gamot sa Barangay Namaltogan ng bayang ito.", "Kinilala ni P/Senior Insp. Dominador Apostol II, Hepe ng Sudipen Municipal Police, ang suspek na si Hermenio Dasalla, 55-anyos, may asawa at residente ng nasabing lugar.", "Sa bisa umano ng search warrant ay hinalughog ng mga awtoridad ang tahanan nito at natagpuan ang tatlong sachet ng hinihinalang marijuana fruiting tops.", "Ayon sa opisyal, ito na ang ikalawang beses na raid sa tahanan ng suspek kung saan na\u00adging negatibo ang resulta nu\u2019ng una.", "Maliban na Top 1 ito sa Municipal Level, ay kabilang din ito sa High Value Target ng mga awtoridad."], "category": "National", "title": ["Prinsipal nakumpiskahan ng droga"]},
{"content": ["SANTA ROSA, Nueva Ecija \u2014 Isang tama ng baril sa sentido ang tumapos sa buhay ng isang negosyante sa bayang ito makaraang barilin ng \u2018di nakilalang salarin noong Huwebes ng umaga habang abala sa kanyang mga paninda sa puwesto sa Purok 1, Brgy. San Isidro rito.", "Batay sa ulat na isinumite ni P/Chief Insp. Jeffrey Alivia sa tanggapan ni Mayor Marita Chua Angeles, nakilala ang biktima na si Demetrio Aguilar Patricio, Jr., 41, residente ng naturang lugar.", "Nabatid sa isinigawang imbestigasyon ni PO2 Daniel Villanueva na dakong alas-6:25 ng umaga habang abala si Patricio sa tindahan at poultry store, ay biglang dumating ang mga salaring riding-in-tandem at isinagawa ang pamamaslang.", "Isang anggulong sinisilip ng mga pulis ang usapin sa lupa na kinasasangkutan umano ni Patricio at apat nitong mga kapitbahay."], "category": "National", "title": ["Negosyante inasinta sa sentido"]},
{"content": ["Dalawa ang patay habang nasa 40 iba pa ang sugatan sa nangyaring suicide attack sa German consulate na nakabase sa northern Afghanistan.", "Sa ulat ng CNN, inatake ng miyembro ng Taliban na sakay ng isang kotse na puno ng bomba at ibinangga ito sa pader ng konsulada kung saan marami ang agad na nasawi at nasugatan.", " Nangyari ang pag-atake ganap na alas-10:45 ng gabi sa Mazar-e-Sharif, sa provincial capital kung saan wala namang naiulat na may nasawi o nasugatang miyembro ng konsulado.", "Inako ng Taliban ang nasabing pag-atake at sinabi ng tagapagsalita nito na si Zabiullah Mujahid, na tinarget nito ang konsulado at tinukoy ang Germany na \u201cthe invader\u201d.", "Ang pag-atake ay isang linggo matapos ang isinagawang operasyon ng US at ng Afghanistan forces laban sa Taliban sa northern district ng Kunduz kung saan 30 sibilyan ang nadamay, kabilang ang dalawang US soldiers at 26 militante."], "category": "National", "title": ["Suicide attack sa German consulate"]},
{"content": ["Kinalma\u2002ni\u2002dating Philippine\u2002Ambassador to United Nations (UN) Lauro Baja ang pangamba ng maraming Filipino na residente at nagtatrabaho sa Estados Unido sa pag-upo ni US President-elect Donald Trump.", "Aniya natural lamang sa panahon ng kampanya na ipangako ang malawakang pagbabago, tulad ng pagpapaalis sa mga illegal immigrants at iba pa subalit sa reyalidad ay hindi ito madaling mangyari.", "Sa\u2002kasalukuyan\u2002ay nasa mahigit sa kalaha\u00adting milyon ang mga undocumented Filipinos na nasa Estados Unidos.", "Nabatid na ikinababahala\u2002ng\u2002mga\u2002Pinoy\u2002na nagtatrabaho at naninirahan sa Amerika kung ano ang magiging kapalaran ng mga ito lalo pa at una nang sinabi ng bagong halal na Pangulo na pauuwiin nito ang mga dayuhang walang ligal na dokumento ngunit nananatili sa na\u00adsabing bansa."], "category": "National", "title": ["Pinoy sa US kinalma"]},
{"content": ["Dead-on-arrival\u2003sa Batangas\u2002Medical\u2002Center ang 52-anyos na babae,\u2002makaraang\u2002pagbabarilin ng hindi nakila\u00adlang suspek, sa terrace ng mismong bahay nito sa Batangas\u2002City\u2002bandang alas-siyete\u2002ng\u2002gabi\u2002kamakalawa.", "Kinilala ng Batangas City Component Police Station ang biktimang si Gemma Carpio y Romero ng Barangay Calicanto sa nasabing lungsod, na nagtamo ng mga tama ng bala sa iba\u2019t ibang bahagi ng katawan ang biktima na sanhi ng agaran nitong kamatayan.", "Sinasabing\u2002\u2018newly identified drug personality\u2019 ang biktima sa kanilang lugar bago naganap ang insidente,\u2002ayon\u2002sa\u2002mga saksi,\u2002bumaba\u2002sa\u2002kulay pulang Honda TMX ang naka jacket at naka-helmet na gunman na armado ng calibre .45, na minamaneho ng isa pang suspek."], "category": "National", "title": ["Ginang binistay sa bahay"]},
{"content": ["Aabot sa 7-katao ang nasawi habang nasa 50 iba pa ang sugatan matapos madiskaril at tumagilid ang tram sa south London.", "Sa ulat ng Associated Press, nangyari ang trahedya dakong alas-6:25 ng umaga habang papaliko ang nasabing tren sa Croydon kung saan nawala ito sa riles kung kaya\u2019t tumagilid.", "Samantala, inaresto naman ang 42-anyos na driver ng tram na nahaharap sa kasong manslaughter.", "Ayon kay London Mayor Sadiq Khan, posibleng madagdagan pa ang bilang ng mga nasawi dahil hindi pa tapos ang pag-rescue sa mga biktima.", "Hindi bababa sa 50 ang nadala na ng London Ambulance Service sa St. George\u2019s Hospital sa Tooting, south London at sa Croydon University Hospital."], "category": "National", "title": ["Tren nadiskaril, 7 patay"]},
{"content": ["Naramdaman\u2002kahapon sa Metro Manila, kalapit na Tagaytay City hanggang sa Quezon at iba pang bahagi ng timog Luzon\u2002ang\u2002tumamang magnitude 5.0 na lindol.", "Sa inilabas na earthquake\u2002information\u2002ng Philippine Institute of Volcanology and Seismology\u2002(Phivolcs),\u2002naramdaman ang lindol bandang alas-3:10 ng hapon at tumama ang epicenter nito sa layong 21 kilometro ng General Nakar, Quezon.", "Naramdaman ang Intensity 5 sa General Nakar, Quezon; Intensity 4 sa Antipolo City; Intensity 3 sa Quezon City ,Marikina City, Manila, Makati City, Tarlac City at San Juan City; Intensity 2 sa Pasig City, Malabon City, Taguig City, Mandaluyong City, Mauban, Quezon, at Cabanatuan City, Nueva Ecija.", "Intensity\u20021\u2002naman\u2002sa Lucban,\u2002Quezon,\u2002Tagaytay\u2002City,\u2002Guagua,\u2002Pampanga,\u2002Malolos,\u2002Bulacan, Muntinlupa City. Ala\u00adbat at Gumaca, Quezon.", "Ang lindol ay nasukat sa lalim na 18 kilometro at tectonic ang sanhi nito at nagbabala ang Phivolcs ng aftershocks o serye ng kabuntot na lindol.", "Sa inisyal na pagtaya ng Phivolcs, bagama\u2019t may kababawan ang paglindol walang naitalang nasirang ari-arian o nasaktan\u2002sa\u2002paggalaw\u2002ng lupa."], "category": "National", "title": ["Metro Manila, Tagaytay, Quezon nilindol"]},
{"content": ["Humagulgol sa pag-iyak ang isang estudyante matapos itong maaresto ng mga awtoridad sa isinagawang buy-bust operation ng mga tauhan ng Station Anti-Illegal Drugs-Special Operation Task Group (SAID-SOTG) na nakumpiskahan ng ecstasy sa Bonifacio Global City (BGC) sa Taguig City kamakalawa ng gabi.", "Kinilala ni Southern Police District (SPD) Chief Supt. Tomas Apolinario ang naarestong suspect na si Kim Go, 21-anyos ng Taguig City at nakumpiska rito ang 14 na pildoras ng ecstasy.", "Ayon kay Apolinario, matagal nang isinailalim sa surveillance ang suspek matapos tukuyin ng kanilang asset bilang supplier ng party drugs sa BGC at Maynila.", "Isang tauhan ng SAID-SOTG ang nagpanggap na poseur buyer sa suspek na bibili ng limang pirasong pildoras ng ecstasy na nagkakahalaga ng P2,500 dakong alas-10 ng gabi sa BGC.", "Nang aktong iabot na ng suspek ang limang pirasong tabletas ay agad itong dinakma ng mga awtoridad.", "Bukod sa limang tabletas ay nakuha rin sa pag-\u00adiingat ng suspek ang siyam pa na kung saan nakalagay sa isang kahon ng candy.", "Pahayag naman ng suspek sa mga awtoridad na kakakuha lamang niya sa supplier ang mga droga subalit \u2018di nito pinangalanan ang mga supplier nito."], "category": "National", "title": ["Estudyante arestado sa buy-bust"]},
{"content": ["Matapos ang skilled workers, ang mga health workers na Overseas Filipino Workers (OFWs) ang nakatakdang \u2018sipain\u2019 o pauwiin ng Saudi Arabia dahil sa ipapatupad na Saudization sa health service.", "Ito ang isiniwalat ni CTS-OFW Party-list Aniceto \u2018John\u2019 Bertiz III kahapon kaya hu\u00admingi ito ng imbestigasyon upang malaman kung ano ang ginagawang paghahanda ng mga kinauukulang ahensya ng pamahalaan.", "\u201cWe need to prepare for any contingency that would lead to the return of more workers from Saudi Arabia. The House inquiry will look into the national reinteg\u00adration program and what it offers to those being affected by the downturn in the Saudi economy amid efforts to allocate more jobs to its citizens,\u201d ani Bertiz.", "Ginawa ng mambabatas ang paha\u00adyag dahil tapos na umano ang pag-aaral na ginawa ng Ministry of Labor at Social Development ng Kingdom of Saudi Arabia na gawing nationalize ang health workers sa kanilang bansa.", "Nangangahulugan na nais umano ng Saudi na sarili nilang mamamayan ang magtatrabaho sa sektor ng kalusugan.", "Tinataya ng kongresista na hindi bababa sa 250,000 ang health workers sa nasabing bansa dahil isa sa apat na OFWs ay mga nagtatrabaho sa sektor ng kalusugan."], "category": "National", "title": ["Pinoy health workers sisipain sa Saudi"]},
{"content": ["Isang araw matapos ideklarang nagwagi bilang ika-45 Pangulo ng Estados Unidos si Donald Trump ay sumiklab ang mga anti-Trump protests sa iba\u2019t ibang panig ng nasabing bansa.", "Ayon sa ulat, nag-rally sa lungsod ng Oakland, Los Angeles, Portland, New York, California at nagsunog pa ang mga ito, hinarang ang trapik habang ilang estudyante sa California ang nag-walk out sa gitna ng kanilang klase na nagtungo sa Los Angeles City Hall.", "Sinasabing pagpapakita ito ng pagtutol sa naging resulta ng halalan kung saan himalang tinalo ng baguhang pulitiko na si Trump ang beteranong pulitiko na si Hillary Clinton.", "Nagluluksa ang mga supporters ni Clinton at shocked sa pagkatalo ng dating Secretary of State.", "Sa Kavits Center kung saan sana isasagawa ang victory party ni Clinton, nag-iiyakan ang mga supporters ng Democratic candidate dahil sa hindi matanggap na malaki ang puntos ng agwat ng electoral votes.", "Mismong si Clinton ay hindi na humarap sa kaniyang\u2002mga\u2002tagasuporta\u2002matapos\u2002mag-concede\u2002kay Trump na una nang nagsabing malungkot ito sa kina\u00adlabasan ng eleksyon kung saan \u2018deeply divided\u2019 a\u00adniya ang Amerika.", "Gayunpaman, hinimok pa rin Clinton ang buong US maging ang kaniyang mga tagasuporta na magka\u00adisa at maging bukas ang isipan at bigyan ng pagkaka\u00adtaon si Trump na mamuno sa bansa."], "category": "National", "title": ["Kilos-protesta vs Trump"]},
{"content": ["Nakataas ang gale warning o babala ng pagtaas ng alon sa Northern Seabord ng Northern Luzon partikular sa baybayin ng Batanes.", "Base sa gale warning #2 ng Phi\u00adlippine Atmospheric Geophysical and Astronomical Services Administration (PAGASA), ang paglaki ng alon ay sanhi ng malakas na gale force winds na pag-iibayuhin ng umiiral na Northeast Monsoon o hanging Amihan.", "Inaasahan ang pagtaas ng alon na aabot sa 3.4 hanggang 4.5 meters at papalo ang lakas ng hangin sa 52-63 kilometer per hour.", "Inabisuhan ang mga maliliit na sasakyang pandagat na iwasan munang pumalaot dahil sasabayan ng kalat-kalat na pag-ulan ang gale force."], "category": "National", "title": ["Gale warning nakataas sa Batanes"]},
{"content": ["Dismayado ang mga kaalyado ni Pangulong Rodrigo Duterte dahil sa 180-degree na pagbaliktad sa unang posisyon nito na kanyang puputulin ang military ties sa Estados Unidos.", "Ginawa ni Kabataan partylist Rep. Sarah Elago na kabilang sa kaalyado ni Duterte na Makabayan bloc ang pahayag matapos bigyan na umano nito ng \u2018go signal\u2019 ang pagpapatuloy ng joint military exercise sa Amerika at pagpapatupad sa Enhance Defense Coordinating Agreement (EDCA).", "Base umano sa kanilang nakuhang report, magpapatuloy ang bilateral drills sa pagitan ng mga sundalo ng Amerika at Pilipinas sa larangan ng counterterrorism, humani\u00adtarian response, special operations, engineering projects at civic action."], "category": "National", "title": ["US-PH military drills tuloy"]},
{"content": ["Matapos ideklarang panalo si US presidential candidate Donald Trump sa katatapos na eleksyon, sinabi ni Pangulong Rodrigo Duterte na ayaw nitong makipag-away sa bagong upong lider ng Amerika.", "\u201cNgayon dito tayo, ayaw ko nga, sabi ko, makipag-away kasi andyan na si Trump. But I would like to congratulate President (Donald) Trump. Mabuhay ka,\u201d paghahayag ni Pangulong Duterte nang humarap ito sa Filipino community noong Miyerkules ng gabi sa Kuala Lumpur, Malaysia.", "Binanggit pa ni Duterte na may pagkakapareho sila ni Trump.", "\u201cPareho tayo nagmumura. Konting rason lang, mura kaagad, pare-pareho kami. Kaya lang sabi ko, so sabi ko, hindi talaga ako, I will not, I will not for the life of me na papayag ako nu\u2019ng ano,\u201d dagdag ni Duterte.", "Mula nang maluklok sa puwesto ay naging mainit si Duterte kung saan kabilang ang US sa kanyang pinag-initan dahil sa kawalan ng suporta sa kanyang isinusulong na giyera kontra ilegal na droga."], "category": "National", "title": ["Ayaw makipag-away kay Trump"]},
{"content": ["Aminado si Pangulong Rodrigo Duterte na ang pagmumura nito ay isa sa mga bagay kaya kilala na sa international scene kung sino ang presidente ng Pilipinas.", "Sa naging talumpati sa Filipino community sa Kuala Lumpur, Malaysia noong Miyerkules ng gabi, ibinahagi ni Duterte sa mga kababayan na ang kanyang pagpalag sa tila pambubusabos ng mga higanteng bansa ay naging daan upang makilala siya.", "\u201cKaya ako, ayaw ko makipag-away pero, me\u00adron kasing.. kaming mga Bisaya, \u2018yun bang patay gutom. Ewan ko kung ano \u2018yan sa inyo. Parang every time that they address us, it is as if mga patay gutom tayo na, sige, ito ang gawin mo, pagka hindi we will not. Para kang aso. Na you are tied to a post but the leash is very short and they would throw the bread far away. Ang aso naman, keep on looking at the, parang ganun kaya nainsulto ako, sabi ko p***** ina kayo. Lahat. Lahat na mura, bull s*** sabi ko, you go to hell. Ngayon napansin na nila ako,\u201d pagbibida ni Duterte.", "Kung ikukumpara aniya siya sa lider ng iba\u2019t ibang bansa ay hindi hamak na mas kilala na siya ngayon kumpara sa mga ito."], "category": "National", "title": ["Digong sumikat sa P\u2014\u2013 Ina!"]},
{"content": ["Magpapakita na ng galit ang mga kabataan sa buong bansa laban sa pagpapalibing kay da\u00adting Pangulong Ferdinand Marcos sa Libingan ng mga Bayani habang ang mga matatanda naman ay ipaparamdam kay Pa\u00adngulong Rodrigo Duterte ang kanilang puwersa sa pag-asang mabago pa ang desisyon nito sa dating diktador.", "Sa press briefing kahapon sa Kamara, sinabi ni Kabataan partylist Rep. Sarah Elago na isang \u201cYouth Day of Rage\u201d ang magaganap ngayon sa buong bansa para tutulan ang pagpapalibing kay Marcos sa nasabing libingan.", "\u201cBukas (ngayon), sa buong bansa ay magkakaroon ng Youth Day of Rage laban sa pagpapali\u00adbing kay Marcos sa Libi\u00adngan ng mga Bayani para sabihin na never again, never forget,\u201d ani Elago.", "Tinugunan umano ng mga kabataan lalo na ang mga millennial ang pa\u00adnawagan ng pamilyang Marcos na mag-move on, kaya binabasag na umano ng mga ito ang kanilang pananahimik."], "category": "National", "title": ["\u2018Youth Day of Rage\u2019 sa FM burial"]},
{"content": ["Opisyal nang sinampahan ng kaso ng National Bureau of Investigation (NBI) sa Department of Justice (DOJ) si Senator Leila de Lima at 17 iba pa na sangkot sa kalakaran ng ilegal na droga sa loob ng New Bilibid Prison (NBP).", "Ang pagsasampa ng kaso laban sa grupo ni De Lima ay ginawa ng NBI, pagkatapos ng may dalawang buwan na im\u00adbestigasyon.", "Kabilang sa mga kasong isinampa kay De Lima, ang paglabag sa Sections 5, 26 (b), at 27 ng Comprehensive Dangerous Drugs Act (Republic Act 9165), qualified bribery (Revised Penal Code) at Section 3 (e) ng Anti-Graft and Corrupt Practices Act (RA 3019).", "Sinampahan din ng karagdagang kasong pag\u00adlabag sa Act Punishing the Receiving and Giving of Gifts of Public Officials and Employees (Presidential Decree 46) at Section 7 ng Code of Conduct and Ethical Standards for Public Officials and Employees (RA 6713) si De Lima.", "Nahaharap naman sa reklamong direct bribery at paglabag sa Section 3(e) of RA 3019, PD 46 Section 7 (d) ng RA 6173 sina dating Bureau of Corrections chief Franklin Jesus Bucayu; dating Justice Undersecretary Francisco Baraan III; dating BuCor officer-in-charge Rafael Ragos; Jonel Sanchez, dating security aide at miyembro ng Presidential Security Group (PSG); dating driver at bodyguard ni De Lima na si Ronnie Dayan; close-in aide at NBI agent Jovencio Ablen Jr.; at umano\u2019y bagman ni Bucayu na si Wilfredo Elli; DOJ employee Jesusa Francisco, personal assistant ni De Lima; Lyn Sagum at isang alyas George.", "Isinama ring kasuhan ang mga high profile inmates."], "category": "National", "title": ["De Lima, 17 pa kinasuhan sa DOJ"]},
{"content": ["Unti-unti\u2002nang\u2002nararamdaman ang paglamig ng panahon sa Metro Manila kasunod ng paglakas ng\u2002umiiral\u2002na\u2002hanging amihan, ayon sa Philippine\u2002Atmospheric\u2002Geophysical and Astronomical Services Administration (PAGASA).", "Sa\u2002huling\u2002tala\u2002ng PAGASA, pumalo na sa 23.1 degrees Celsius ang naitalang pinakamalamig na klima sa Metro Manila \u2013 sensyales umano ito na nag-uumpisa nang umihip ang malamig na ha\u00adngin dulot ng Northeast Wind.", "Ang\u2002Amihan\u2002ay\u2002ha\u00adnging\u2002umiihip\u2002mula\u2002sa hilagang silangan tuwing Nobyembre\u2002hanggang Pebrero na nagiging sanhi ng pamumuo ng ulap at pag-ulan sa silangang bahagi ng bansa.", "Nagmumula\u2002ito\u2002sa kaulapan\u2002ng\u2002Serbia\u2002na tinatawag\u2002na\u2002Northeast Monsoon\u2002o\u2002Northeast Wind.", "Ayon\u2002kay\u2002PAGASA forecaster\u2002Benison\u2002Estareja, posibleng bumagsak pa ang temperatura sa Metro Manila at sa buong bansa sa mga susunod na araw.", "Sa Baguio City, pumapalo\u2002na\u2002sa 13.6 degrees Celsius ang temperatura."], "category": "National", "title": ["Pasko ramdam sa malamig na klima"]},
{"content": ["Pangunahing\u2002agenda ng pagbisita ni Pangulong Rodrigo Duterte sa Malaysia ang usapin ng maritime security at pagsugpo sa sea piracy.", "Inihayag\u2002ni\u2002Pangulong Digong na pagka\u00adgaling nito sa Thailand ay kagyat na tutulak sa Kuala Lumpur para sa isang official visit.", "Bahagi aniya ito ng kanyang\u2002introductory visits\u2002sa\u2002mga\u2002bansa\u2002sa Southeast Asia.", "\u201cI\u2002will\u2002meet\u2002with Prime Minister Dato Sri Mohammad\u2002Najib\u2002bin Tun Abdul Razak to discuss\u2002ways\u2002of\u2002sustaining the growth, both our countries, ensuring peace and\u2002inclusive\u2002development for our people. The focus of my visit shall be to strengthen the Philippines\u2019 partnership in Malaysia for security and stability, these are the found\u00adations\u2002of\u2002our\u2002nation\u2019s peace process, progress, and prosperity. Foremost on my agenda is the maritime security and the fight against piracy at sea,\u201d bahagi ng talumpati ni Pang\u00adulong Duterte bago umalis papuntang Thailand at para sa kanyang official visit sa Malaysia.", "Binanggit nito na bilang isang maritime nation ay dapat tiyakin na ligtas ang mga karagatang sakop\u2002ng\u2002bawat\u2002bansa, mula sa mga masasamang elemento gaya ng terorista na gumagamit sa karagatan ng mga bansa para ilunsad ang kanilang mga iligal na aktibidad.", "Binigyang-diin din ng Pangulo na tatalakayin nito ang kanyang inilunsad na giyera kontra iligal na droga.", "Kinikilala\u2002aniya\u2002ng Pilipinas ang naging papel ng Malaysia sa isinusulong na pangmatagalang kapayapaan sa Mindanao.", "Sinabi pa ni Pangulong Duterte na haharapin nito ang mga miyembro ng hardworking Filipino community sa Malaysia.", "\u201cTheir\u2002interests\u2002are at the core of our visit to Kuala\u2002Lumpur,\u201d\u2002dagdag nito.", "Maliban dito, ihihirit ni Duterte ang buong suporta ng Malaysia para sa ASEAN chairmanship ng Pilipinas sa 2017."], "category": "National", "title": ["DIGONG BUMISITA SA THAILAND AT MALAYSIA"]},
{"content": ["Nakatakdang umpi\u00adsahan ngayon ng Senate committee on public order and dangerous drugs ang imbestigasyon sa pagkamatay ni Albuera Mayor Rolando Espinosa sa loob ng Leyte sub-provincial jail noong Sabado ng madaling-araw.", "Ipinatawag ni Sen. Panfilo Lacson sa hearing ngayong araw si Criminal Investigation and Detection Group (CIDG) Region 8 Director Supt. Marvin Marcos at \u00adleader ng raiding team na si Chief Insp. Leo Laraga upang magpaliwanag sa mga na\u00adpakaraming tanong kung bakit napatay sa operasyon si Espinosa.", "Isa sa gustong itanong ni Lacson kina Marcos at Laraga ay kung bakit idinaan lang sa pagpapadala ng text message ang pag\u00adtimbre sa regional director ng Philippine National Police (PNP) na magkakaroon sila ng ope\u00adras\u00adyon para ihain ang search warrant kay Espinosa.", "Nais tanungin ng chairman ng komite kung na\u00adging standard operating procedure (SOP) na sa PNP ang pagpapadala ng text message, imbes na personal na kausapin ang mga police officer sa koordinasyon ng operasyon."], "category": "National", "title": ["Senate probe sa Espinosa killing umpisa na"]},
{"content": ["Inihahanda na nga\u00adyon ang kasong isasampa laban sa tatlong suspek na inaresto sa isang drug buy-bust operation sa Brgy. San Jose, Ro\u00adxas City.", "Nakapiit\u2002na\u2002nga\u00adyon sa detention cell ng Roxas City Police ang mga suspek na sina Antonio Eduardo, Jr., 36, ng Brgy. Inzo, Roxas City; Rena Mae Lanes, alyas \u2018Toto\u2019, 18, ng Brgy. San Jose, Roxas City at John Erick Azares, alyas \u2018Janjan\u2019, 27, ng Brgy. Banica, Roxas City.", "Napag-alaman na nakatanggap\u2002ng\u2002intelligence report ang tanggapan ng Station Anti-Illegal Drugs Special Operation Task Group (SAID-SOTG) ng Roxas City Police Station kaugnay sa iligal na aktibidad ng mga suspek kaya agad nagsagawa ng operasyon.", "Matapos\u2002makakum\u00adpiska ng 60 gramo ng shabu na nagkakahagala ng P360,000, agad dinampot ang tatlong suspek.", "Nakuha pa mula sa mga dinakip ang ilang paraphernalia\u2002at\u2002isang granada.", "Payapa\u2002namang\u2002su\u00adma\u00adma ang mga suspek sa mga umarestong pulis kaya walang naganap na komosyon."], "category": "National", "title": ["3 pusher arestado sa Roxas City"]},
{"content": ["Nasilat ni Republican presidential candidate Donald Trump si Democratic candidate Hillary Clinton para maging ika-45 pangulo ng Estados Unidos.", "Sa botong 289 electoral votes, nakuha ni Trump ang panalo laban sa pambato ng Democratic Party at dating Secretary of State na si Clinton na nakakuha lamang ng 218 electoral votes.", "Personal na ring tinawagan ni Clinton si Trump upang batiin sa panalo nito at tanggapin ang pagkabigo sa eleksyon.", "Napanalunan ng walang anumang political experience na si Trump, 70-anyos, ang 26 na mga estado.", "Bunsod ng panalo ni Trump na kilalang anti-immigrant, delikado na umanong mapauwi ang may 3 milyong Filipino na ilegal na nakatira sa Amerika.", "\u201cSa kampanya pa lang, lagi niyang dinidiinan na anti-immigrant siya. So we must have to be watchful giving that there are more than three million Filipinos ngayon sa Amerika. Mas marami d\u2019yan ay mga illegal immigrant,\u201d ayon kay ACTS-OFW Aniceto John Bertiz.", "Dahil dito, nanga\u00adngamba ang mambabatas na kapag nagsimu\u00adla na si Trump sa panu\u00adnungkulan sa Enero 2017 ay sisimulan na nito ang paglilinis sa mga illegal migrant sa kanilang bansa.", "\u201cSo ang tanong, are we prepared kay Trump\u2026sa kanyang foreign policy sa mga migrant,\u201d ayon pa kay Bertiz.", "Samantala, nagpa\u00adabot ng mainit na pagbati si Pangulong Rodrigo Duterte sa pagkaka\u00adpanalo ni Donald Trump bilang bagong presidente ng Amerika."], "category": "National", "title": ["3M PINOY SA US DELIKADO SA PANALO NI TRUMP"]},
{"content": ["Patay ang tatlong lalaki makaraang pagbabarilin ang mga ito habang nasa isang kubo sa Daang Bakal, East drive, Brgy. Pooc, Sta Rosa City, Laguna kamakalawa.", "Kinilala ang mga napatay na sina Ramil Rimal, 48-anyos;\u2002Antonio\u2002Lo\u00adrente, 34 at isang kinilala lamang sa pangalang Benjie, pa\u00adwang mga magto-trolley.", "Batay\u2002sa\u2002imbestigasyon ng Sta Rosa Police,\u2002nakaupo\u2002ang\u2002tatlo sa loob ng isang kubo sa kanilang terminal ng trolley nang dumating ang \u2018di nakilalang suspek at walang habas na pinagbabaril ang mga ito.", "Nagtamo ang mga biktima ng mga tama sa ulo at iba\u2019t ibang bahagi ng katawan na agarang ikinamatay nina Rimal at Lorente.", "Dead-on-arrival naman sa ospital si alyas Benjie.", "Ayon\u2002sa\u2002mga\u2002witness, nakasuot ng bonnet at may takip ang mukha ang suspek.", "Napag-alaman din na si\u2002Lorente\u2002ay\u2002kabilang sa Sta. Rosa drug watchlist\u2002na\u2002sumurender\u2002na noong nakaraang August."], "category": "National", "title": ["3 trolley boys, itinumba"]},
{"content": ["Suportado ng Arch\u00addiocese of Jaro, Iloilo ang kampanyang\u2002Mamamayang Ayaw sa Anomalya-Mamamayan Ayaw sa Iligal na Droga (MASA-MASID) ng Department of the Interior and Local Government (DILG).", "Sa inilabas na pastoral statement ni dating Catholic Bishops\u2019 Conference of the Philippines (CBCP) president at Jaro Archbishop Angel Lagdameo, ipinanawagan nito sa mga Katoliko na makiisa sa kampanya ng pamahalaan na linisin sa droga at korapsyon ang bansa.", "Hinimok din ni Lagdameo\u2002ang\u2002lahat\u2002ng Christian leaders, businessmen, professionals, physicians at lahat ng parishioners na maglaan ng panahon at malasakit para masugpo ang drug menace sa lipunan.", "Nagpasalamat naman si DILG Secretary Ismael Sueno sa suporta ng Simbahang Katolika sa \u2018drug war\u2019 ng national government kahit na pinuputakte ito ng batikos dahil sa mga bintang na extrajudicial killings."], "category": "National", "title": ["Simbahan pabor vs corruption, drug drive"]},
{"content": ["Tahasang ina\u00adku\u00ad\u00adsahan ng Ca\u00adtho\u00adlic\u2002Bishops\u2019 Con\u00ad\u00ad\u00adference\u2002of the\u2002Philip\u00adpines (CBCP) ang Supreme Court na nilabag ang pamantayan\u2002ng isang tunay na bayani nang ayunan nito ang pagpapalibing kay dating Pangulong Ferdinand Marcos sa Li\u00adbingan ng mga Bayani.", "Bunsod nito, hinimok ng CBCP-Episcopal Commission on Catechesis and Catholic Education ang mga paaralan na manindigan na hindi isang bayani si Marcos.", "Ayon kay San Jose, Nue\u00adva Ecija Bishop Roberto Mallari, magtuturo lamang sa mga kaba\u00adta\u00adan ng maling pagpapa\u00adka\u00adhulugan sa salitang \u201cba\u00ad\u00ad\u00ad\u00ad\u00adyani\u201d kung papa\u00adnai\u00adgin ang naging desisyon ng Korte Suprema na mailibing si Marcos sa LNMB.", "Samantala, \u00adsuportado rin ng Catechist Bishop ang nagkakaisang paninindigan ng mga guro at estudyante mula sa iba\u2019t ibang Catholic schools na patuloy na ituro sa mga susunod na henerasyon ang tunay na diwa ng kabaya\u00adnihan at hindi ito mabahiran ng maling konsepto.", "\u201cMahalaga \u2018yung mga Catholic schools natin i-maintain \u2018yung stand that he should not be there. Hindi siya dapat ilibing du\u2019n dahil hindi siya tinuturing na ba\u00adyani ng bayan. It will confuse our young people as to who is a \u2018hero\u2019. \u2018Yung pa\u00adna\u00adwagan din sa mga Catholic schools natin I hope we make a united stand regarding this,\u201d bahagi ng paha\u00adyag ni Bishop Mallari.", "Aniya, hindi pinanindigan ng mga mahistrado ang tunay na pamantayan ng isang tunay na bayani.", "Nauna na ring nagpahayag ng pagkadismaya si Lingayen, Dagupan Archbishop Socrates Villegas, pangulo ng CBCP sa naturang desisyon ng Supreme Court na aniya\u2019y sumira at isinantabi na lamang ang ipinaglaban no\u00adon ng mga Pilipino sa EDSA People Power.", "Samantala, \u00adiginiit ni Senador Bam \u00adAquino na dapat maglabas ng isang posisyon ang Senado ukol sa naging hatol ng SC matapos na isantabi kamakalawa ang inihaing resolusyon ni Senador Risa Hontiveros na nagpahayag ng pagtutol na ili\u00adbing si Marcos sa LNMB.", "Ayon sa senador, nakatuon ang desisyon ng SC sa teknikalidad at hindi binigyan-bigat ang kasaysayan.", "Isa namang ma\u00adlaking sampal sa mga ba\u00adyaning \u2018martyr\u2019 ng Martial Law at harap-harapang paglimot sa alaala ng 3,257 napatay; 35,000 tinorture; 70,000 ikinulong; at 737 \u2018disaparecidos\u2019 ang nasabing desisyon ng SC, ayon sa Bagong Alyansang Ma\u00adkabayan (Bayan).", "Hinikayat ng Human Rights lawyers ang mga Bar candidates na makiisa sa pagkondena sa SC dahil sa pagpayag na mailibing sa LNMB si dating Pa\u00adngulong Marcos, sa pamamagitan ng pagsusuot ng damit na kulay itim sa Bar exami\u00adnation sa Linggo sa University of Sto. Tomas sa Maynila, bilang simbolo ng kanilang pagluluksa sa pagkamatay umano ng rule of justice.", "Todo ang \u00adsuporta ni Pangulong Rodrigo Duterte at nagbigay na ito ng go signal kay da\u00adting Senador Bongbong Marcos para ihimlay na ang mga labi ni dating Pangulong Ferdinand Marcos sa Libingan ng mga Bayani.", "Binigyan-diin ng Pa\u00adngulo na nakadepende sa isinasaad ng batas ang mga susunod na hakbang.", "Aniya, hindi na niya babawiin ang kanilang naunang sinabi at buo pa rin ang kanyang suporta na mailibing sa LNMB si dating Pangulong \u00adMarcos dahil ito ay naaayon sa batas.", "Binanggit din nito na salig sa batas na puwedeng ilibing si Marcos sa LNMB at hindi pa naman aniya napapatunayan sa korte ang mga bintang laban dito."], "category": "National", "title": ["HINDI BAYANI SI MARCOS!"]},
{"content": ["Isa pang suspek sa Davao City night market bombing\u2002ang\u2002sumuko kahapon\u2002ng\u2002madaling-\u00adaraw sa Philippine \u00adArmy (PA).", "Kinilala ni Col. Benjamin Hao, spokesperson ng Philippine Army ang sumukong suspek na si Jerico Javier De Roma, alyas \u2018Kokoy\u2019, 25, ng Mandanas\u2002Compound, Cotabato City.", "Si De Roma ay miyembro ng Dawlah Islamiyah Fi Lanao-Cotabato Chapter ng Maute Terror Group.", "Base sa salaysay ni De Roma, inamin nito na siya ang nagsilbing driver ng grupo na nagpasabog ng bomba sa Davao City night market noong Set\u00adyembre 2 na ikinamatay ng 15 katao at ikina\u00adsugat ng 70 iba pa.", "Nasa kustodiya na ng Criminal\u2002Investigation and\u2002Detection\u2002Group (CIDG)\u2002sa\u2002Autonomous Region in Muslim \u00adMindanao (ARMM) ang \u00adsuspek.", "Una\u2002nang\u2002naaresto noong nakaraang buwan ang tatlong pangunahing suspek sa nasabing pagpapasabog na sina TJ Tagadaya Macabalang, alyas \u2018Abu Tufael\u2019, na tumayong triggerman na siyang pumindot para sumabog ang bomba, ang bomb courier na si Wendel Facturan at ang nag-dokumento ng pangyayari na si Musali Mustapha."], "category": "National", "title": ["1 pang suspek sa Davao bombing sumuko"]},
{"content": ["Hanggang\u2002sa\u2002kahuli-hulihang\u2002pagkakataon, i\u00adpinakita ng isang barangay kagawad ang matin\u00adding pagmamahal sa kabiyak matapos nitong itulak ang huli nang siya ay yakapin para hindi madamay na mabaril ng apat na maskaradong suspek, kamakalawa ng madaling-araw sa Pandacan, Maynila.", "Nabatid na kahapon lamang ng umaga inireport sa tanggapan ng Manila Police District-homicide section\u2002(MPD-hs)\u2002ang pagkamatay ng biktimang si\u2002Enrique\u2002Ma\u00adngayon, alyas \u2018Ek-Ek\u2019, barangay kagawad ng Brgy. 868 at residente ng 1188 Gu\u00adyabano St., Kahilim II, Pandacan, Maynila.", "Sinabi ni Rose Ann, anak ng biktima, na una, nakita niya na may tama ng bala sa kanang balikat ang ama matapos barilin ng apat na suspek na nakasuot ng maskara na nakapasok sa kanilang bahay matapos na sirain ang kanilang pintuan.", "Niyakap\u2002umano\u2002ito ng kanyang ina at nag\u00admakaawa sa mga suspek, pero itinulak ito ng kanyang ama bago binaril sa ulo ng isa sa mga suspek.", "Nabatid\u2002kay\u2002P/Supt. Emerey\u2002Abating,\u2002station commander ng MPD-Station 10, dakong alas-kwatro ng\u2002madaling-araw\u2002nang maganap ang krimen sa loob mismo ng tahanan ng biktima."], "category": "National", "title": ["Kagawad patay sa maskarado"]},
{"content": ["Pinag-iingat\u2002ng\u2002Department\u2002of\u2002Health (DOH), ang publiko sa sipon\u2002at\u2002hypothermia partikular na \u2018yung nagbabalak na magtungo sa malalamig na lugar tulad sa Baguio at Benguet.", "Pinayuhan ng DOH ang publiko na magsuot ng makakapal na damit.", "Nabatid na bumagsak pa\u2002ang\u2002temperatura\u2002sa lungsod ng Baguio kung saan, naitala kahapon ng umaga ang 13.0 degrees Celsius na pinakamababang temperatura.", "Ayon sa DOH, ma\u00adinam\u2002na\u2002magsuot\u2002ng makakapal na jacket lalo na sa umaga at sa pagsapit ng gabi dahil dito karaniwang bumababa ang temperatura.", "Inaasahan na mas lalo pang bababa ang tempe\u00adratura sa lungsod ng Bag\u00aduio, maging sa lalawigan ng Benguet, partikular sa Atok at Mt. Pulag sa ba\u00adyan ng Kabayan."], "category": "National", "title": ["Mag-ingat sa taglamig \u2014 DOH"]},
{"content": ["Bumagsak sa kamay ng mga awtoridad ang isang mag-asawa na ginagawang drug den ang sariling bahay, kasama ang dalawa pang nahuli sa aktong nagpa-pot session sa Quezon City, kamakalawa ng gabi.", "Apat na katao, kabilang ang dalawang notoryus na tulak ng shabu, ang naaresto ng mga o\u00adperatiba ng Quezon City Police District (QCPD), makaraan ang isinagawang pagsalakay sa isang drug den sa Brgy. UP Campus, Quezon City kamakalawa ng gabi.", "Sa isinumiteng report kay QCPD Acting Director P/Senior Supt. Guil\u00adlermo Lorenzo Eleazar ni P/Supt. Wilson Delos Santos, station commander ng Anonas Police Station 9, nakilala ang mag-asawang suspek at mga kasama na sina Joseph Salvador y Torno, 34, magsasaka at Edalyn Salvador y Lagrama, 36, residente ng Block 1, C.P. Garcia Avenue, Brgy. UP Campus, Quezon City; Romel Ramirez y Canele, 27, at Fernando Onato y Tenepere, 25, kapwa residente ng Dahlia St., Pechayan, Brgy. Old Capitol Hills ng nasabing lungsod.", "Isinagawa ang ope\u00adrasyon sa bisa ng search warrant na ipinalabas ni Quezon City Regional Trial Court (RTC) Judge Bernelito Fernandez ng Branch 97 na may petsang Nobyembre 4, 2016, laban\u2002sa\u2002mag-asa\u00adwang Salvador\u2002at\u2002Ramirez kaugnay sa paglabag sa Republic Act 9165 o ang Comprehensive Dange\u00adrous Drugs Act of 2002.", "Sa\u2002pagsisiyasat\u2002ni PO3 Joseph Bolinao, dakong alas-11 ng gabi nang salakayin ng mga opera\u00adtiba ng Anonas Police Station 9, sa pamumuno ni P/Senior Insp. Agustin Ubilas, ang bahay ng mag-asawang Salvador na ginawang drug den."], "category": "National", "title": ["MAG-ASAWA, 2 PA TIMBOG"]},
{"content": ["Una\u2019y\u2002inakala\u2002lamang na basurang palutang-lutang\u2002sa\u2002ilog\u2002ang isang plastic bag, ngunit ng mag-low tide ang tubig at dumaong sa pampang ay nagsimula itong pag-agawan ng mga aso, bago\u2002umalingasaw\u2002ang amoy ng patay na sanggol na laman nito.", "Batay sa panayam ng\u2002Abante\u2002kay\u2002SPO1 Roskoe\u2002Solis,\u2002may\u2002hawak\u2002ng\u2002kaso,\u2002nadiskubre ang bangkay\u2002ng\u2002la\u00adlaking sanggol na one-day old mula sa plastic bag, dakong\u2002ala-una ng hapon kamakalawa sa boundary ng Brgy. Munting Mapino at Brgy. Bucana Sasahan sa bayan ng Naic, Cavite.", "Ayon kay SPO1 Solis ng Naic Municipal Police Station, gutay-gutay na ang katawan ng sanggol na pinag-agawan at kinain ng mga aso sa lugar, natukoy lang nila ang kasarian nito dahil sa ari ng biktima na hindi pa rin naputol ang pusod at kasama pa ang \u2018inunan\u2019 sa loob ng plastic bag.", "Inamin ng pulisya na mahirap tukuyin ang suspek na nagtapon rito dahil na rin sa walang mga CCTV sa lugar at wala rin mga lumutang na testigo na posibleng nakasaksi sa ginawa ng hindi kilalang\u2002suspek."], "category": "National", "title": ["Sanggol nilapa ng aso"]},
{"content": ["Nakakita ng dahilan ang Office of the Ombudsman para kasuhan ang dating mayor ng Zamboanga del Norte dahil sa binili nitong brand new bulldozer na nagkakahalga ng halos P16 million noong 2008.", "Ayon sa tanggapan ni Ombudsman Conchita Carpio-Morales, may probable cause umano para kasuhan si dating Mayor Wilfredo Siasico ng Siayan, Zamboanga del Norte dahil sa paglabag nito sa Section 3(e) ng Anti-Graft and Corrupt Practices Act (Republic Act No. 3019) dahil sa iligal na pagbili umano nito ng bulldoze na nagkakahalaga ng P15,892,500.", "Sa reklamo na isinampa ng Commission on Audit (COA) natuklasan umano na nagsarili si Siasico na bumili ng bulldozer noong 2008 sa Monark Equipment Corporation.", "Hindi umano idinaan ni Siasico ang Bids and Awards Committee (BAC) at sa halip na direktang binili nito ang nasabing equipment sa nasabing kumpan\u00adya na walang public bidding at publication.", "\u201cAs the local chief exe\u00adcutive, Siasico is not only expected to know the procedure in procurement, but most importantly, obliged to follow it.\u201d ayon sa tanggapan ni Morales.", "Hindi umano ito ginawa ng dating alkalde kaya pinasasampahan na ito ni Morales ng kaukulang kaso sa Sandiganbayan."], "category": "National", "title": ["Ex-Zambo mayor tinuluyan sa Ombudsman"]},
{"content": ["Apat na miyembro ng Quezon City Police District (QCPD) ang nasa hot water ngayon makaraang ireklamo ng pangongotong ng isang call center agent na kanilang inaresto dahil sa paglabag umano sa trapiko at pagdadala ng patalim sa nasabing lungsod kamakailan.", "Sa report ng QCPD-Criminal\u2002Investigation and Detection Unit (CIDU), ang mga inirerek\u00adlamong pulis ay kinila\u00adlang sina PO3 Teodoro Morales, PO3 Drazen Calix Banatao, PO2 Juan de Asis Jr., at PO1 Philip John Laylo, na pawang mga nakatalaga sa Tactical Motorized Unit ng QCPD, sa Camp Karingal.", "Ang apat na mga pulis ay pormal na inireklamo ng robbery extortion ng isang Rey Macabeo Jr. y Alcaide, 29, residente sa No. 25 Kagawad Road, Talanay Area A, Brgy. Batasan Hills, QC.", "Lumilitaw sa isinagawang\u2002imbestigasyon\u2002ni SPO2 Elmer Balleras, imbestigador ng CIDU, nangyari ang insidente noong Nob. 4, 2016, dakong alas-siete ng gabi sa harap ng UP Gymnasium na matatagpuan sa kahabaan ng Commonwealth Avenue, Brgy. UP Campus, Diliman, QC.", "Base sa naging salaysay ng biktima, sakay siya ng minamanehong Hyundai EON (AJA-4887) at tinatahak ang naturang lugar nang biglang i-cut ng isang mobile car ng PNP kung kaya\u2019t napilitan huminto ang biktima.", "Binababa umano ang biktima\u2002at\u2002hinaluhog ang kanyang sasakyan kung saan nakuha ang isa umanong bolo.", "Binantaan umano ng mga pulis ang biktima na makukulong ito ng 12 taon at magpiyansa ng ma\u00adlaking halaga.", "Kung kaya\u2019t para umano makaiwas na sa kaso ang biktima ay humingi umano ang mga pulis ng pera para tulungan siyang makaiwas sa problema subalit tumanggi ang biktima dahil wala umano siyang ganong halaga ng pera.", "Subalit kinuha umano ni PO3 Morales ang kanyang pera na nagkakaha\u00adlaga ng P360 na nakasi\u00adngit sa kanyang driver\u2019s license.", "Subalit\u2002pagdating umano sa bahay ng biktima, napuna niyang ang cash money na nagkakahalaga\u2002ng P31,000 na nakatago sa bulsa ng kanyang\u2002pantalon\u2002ay nawawala\u2002na\u2002maaring kinuha umano ng mga pulis habang naghahalughog sa kanyang sasakyan."], "category": "National", "title": ["4 PULIS-QC INIREKLAMO SA KOTONG"]},
{"content": ["Isang bala mula sa kalibre .45 baril ang agarang tumapos sa buhay ng isang negosyante makaraang barilin ito sa kanyang batok ng hindi pa kilalang suspek sa Quezon City kamakalawa ng gabi.", "Ayon kay PO3 Julius Raz, ng Criminal Investigation Detection Unit (CIDU) may-hawak ng kaso, nakilala ang biktima na si Reno Tejada y Ramos, 31, ng No. 28, Lower Sampalucan, Brgy. Tandang Sora.", "Sa\u2002imbestigasyon, nangyari ang krimen dakong alas-6:30 ng gabi sa harap ng isang gusali (Esa Scaffolding Steel Fabricaion Services) na matatagpuan sa No. 198-F. Tandang Sora Avenue ng naturang barangay.", "Base sa naging pahayag sa pulisya ng isang nagngangalang\u2002Mark Vergil Bolante, nasa loob siya ng kanilang tindahan nang makarinig ng isang malakas na putok ng baril mula sa labas.", "Kung kaya\u2019t pagkaraan lang ng ilang sandali ay kanya itong tiningnan sa labas at dito niya umano nadiskubre ang wala nang buhay na biktima, na duguang nakabulagta sa kalsada at agad niya itong ini-report sa mga awtoridad.", "Blangko pa ang CIDU kung ano ang motibo ng krimen."], "category": "National", "title": ["Negosyante tinapos sa isang bala"]},
{"content": ["ZAMBOANGA CITY \u2014 Ikinagulat ng publiko ang biglang pagsulpot ng napakaraming mga armadong miyembro ng Moro National Liberation Front (MNLF) sa bayan ng Jolo sa Sulu, isa sa limang lalawigan ng Autonomous Region in Muslim Mindanao (ARMM), at ni hindi man lamang ito napigilan ng militar at pulisya.", "Lulan ng mga sasakyan ang dating rebelde ng sila ay dumating sa Jolo kamakalawa at nabatid na sinundo ng mga ito si Nur Misuari, ang lider ng MNLF, na bumalik sa Sulu matapos na ipasundo ni Pangulong Rodrigo Duterte noong nakaraang linggo.", "Tikom naman ang bibig ng mga opisyal ng Western Mindanao Command at Sulu Provincial Police Office ukol sa pagdagsa ng mga armado sa naturang bayan na kung saan ay naroon ang paliparan.", "Hindi pa mabatid kung bakit hindi napigil ng mga awtoridad ang pagdadala ng mga armas ng MNLF sa Jolo. Nagkabuhol-buhol din ang trapiko sa Jolo dahil sa malaking bilang ng mga sumalubong na mga mi\u00adyembro ng MNLF kay Misuari."], "category": "National", "title": ["MNLF lumusob sa Jolo"]},
{"content": ["Pinuputakti ng bomb threat ang Maynila matapos ang sunud-sunod na pagtawag sa tanggapan ng Manila Police District-Explosive and Ordinance Division\u2002(MPD-EOD) matapos makatanggap ng bomb threat sa pamamagitan ng 200 e-mails mula sa nag-iisang \u2018sender\u2019, kamakalawa hanggang kahapon ng umaga.", "Nabatid sa MPD-EOD, pinakahuling bomb threat na itinawag ng pamunuan ng Jose Abad Santos High School sa Binondo, Maynila dakong alas-7:22 ng umaga kahapon.", "Nakatanggap umano ng text ang isang guro na nagsasaad ng \u201cMay bombang sasabog sa paaralan ninyo ngayon..Sasabog\u00ad \u2018yun anomang oras\u2026 Ito ang balik namin kay Duterte sa ginawa niyang pagpaslang sa mga ka\u00adtulad namin. Dala \u2018yun ng isang bata mag-ii\u00adngat kayo\u201d, na kaagad naman nitong ipinorward sa kanilang Administrative Office na siya namang tumawag sa MPD-EOD.", "Sanhi nito kaagad na rumesponde ang EOD pero matapos ang pagrekisa sa buong gusali ay nagnegatibo naman ito sa bomba. Nalaman na sa Maynila, kamakalawa pitong bomb threat mula sa e-mail galing sa isang Alexander Unger alexander.unger1111@gmail.com ang ipinadala sa iba\u2019t ibang establisimiyento na may pare-parehong mensahe."], "category": "National", "title": ["Manila pinutakti ng bomb scare"]},
{"content": ["Nabulilyaso ang plano ng raiding team ng pinagsamang puwersa ng pulisya at Philippine Army (PA) na sasalakayin sana ang pinaghihinalaang shabu laboratory sa isang isla sa Matnog, Sorsogon matapos na tumaob ang sinasakyan nilang bangka kamakalawa ng hapon.", "Bagamat nakaligtas ang mga nasabing pulis at mga sundalo ay napakaraming mga baril at bala naman nila ang nilamon ng dagat dahil sa naganap na insidente.", "Sa ulat ng nakarating sa Police Regional Office (PRO) 5 sa Camp Simeon Ola, naganap ang insidente dakong alas-3:30 ng hapon sa gitna ng karagatan sakop ng bayan ng Matnog habang lulan ng bangkang de motor ang tinatayang 10 pulis at sundalo patungo sana sa Tikling Island upang salakayin sana ang pinaghihinalaang shabu laboratory sa isla.", "Subalit nasa gitna na sila ng dagat nang salpukin sila ng malalakas na alon hanggang sa tuluyan ng itaob ang sinasakyan nilang motorized banca at kasamang malubog ang mga baril, bala at ilang mga personal na gamit ng mga biktima.", "Sa ngayon ay patuloy ang ginagawang pagsisid ng mga diving team ng Philippine Coast Guard (PCG) upang makuha ang mga baril at ilang importanteng bagay ng mga biktima."], "category": "National", "title": ["Shabu lab raid, \u2018hinarang\u2019 ng alon"]},
{"content": ["Patay ang isang dalaga makaraang barilin ito sa ulo ng isang lalaki sa Barangay Pittland, Cabuyao City, Laguna kamakalawa ng hapon.", "Batay\u2002sa\u2002imbestigasyon ng Cabuyao Police, dakong alas-singko, nakatayo sa harap ng isang restaurant ang biktimang si Ma. Angelica Sacdalan, 27-anyos, empleyado ng Universal Robina Corp., kasama ang kanyang kaibigan\u2002na\u2002si\u2002Josephine Apostol Casacop at hinihintay ang kanyang boyfriend na isang Anrei Binalayo, nang biglang dumating ang suspek na si Jonnie Vi\u00f1as y Disopida, 39, residente ng Brgy Asis, Bauan, Batangas.", "Walang\u2002sabi-sabing patraydor ng binaril nito ang dalaga na tinamaan sa ulo na naging sanhi ng agarang pagkamatay nito.", "Mabilis\u2002na\u2002tumakas ang suspek matapos ang pamamaril at nagtago sa bahay ng isang barangay tanod subalit naaresto rin ito\u2002ng\u2002mga\u2002nagrespondeng pulis.", "Inaalam pa ng mga awtoridad ang motibo sa pamamaril."], "category": "National", "title": ["Dalaga tinarget sa ulo"]},
{"content": ["Maagang \u2018aginaldo\u2019 ngayong nalalapit na Kapaskuhan ang ibibigay na P10,000 financial assistance ng Department of Social Welfare and Development (DWSD) at Department of Trade and Industry (DTI) sa mga \u2018Yolanda\u2019 victims.", "Ang financial assistance sa mga biktima ng bagyo ay inanusyo ni Pangulong Rodrigo Duterte sa ikatlong taong anibersaryo ng super typhoon na kumitil sa libu-libong katao at nagwasak sa halos buong kabuhayan at tahanan ng mga taga-Visayas.", "Paghahatian ng DSWD at DTI ang ibibigay na cash assistance sa mga Yolanda victims.", "Bukod dito, inatasan din ni Pangulong Rodrigo Duterte ang National Housing Authority (NHA), Local Water Utilities Administration (LWUA), at ang Department of Public Works and Highways (DPWH) na bilisan ang mga proyektong nakabinbin sa mga lugar na hinagupit ng super typhoon Yolanda noong 2013."], "category": "National", "title": ["P10K Christmas gift sa Yolanda victims"]},
{"content": ["Nabulabog ang ilang pasahero sa isang eroplano makaraang isang ahas ang\u2002nakitang\u2002guma\u00adgapang mula sa luggage compartment\u2002ng\u2002nasabing eroplano sa bansang Mexico.", "Sa ulat ng Associated Press, mistulang pelikula ng Hollywood thriller na \u2018Snakes on a Plane\u2019 ang nangyari sa Aeromexico flight na nanggaling mula sa Torreon patungong hilagang bahagi ng Mexico City nang makita ang kulay berdeng ahas.", "Sinasabing\u2002lumabas mula\u2002sa\u2002overhead\u2002luggage\u2002compartment\u2002ang nasabing ahas na may habang tatlong talampakan kung kaya\u2019t ilang pasahero ang natakot at nagsisigaw.", "Ayon sa pahayag ng saksing si Indalecio Medina,\u2002nagbabasa\u2002ito\u2002ng magazine nang sumigaw ang katabi nitong pasahero nang makita ang nakalambitin na ahas.", "Agad\u2002na\u2002tinanggal ng\u2002mga\u2002pasahero\u2002ang kanilang buckle at agad na tumayo papalayo sa takot na bumagsak sa mga ito ang nasabing reptile."], "category": "National", "title": ["Eroplano binulabog ng ahas"]},
{"content": ["Umani ng batikos mula sa mga netizens sa buong\u2002mundo\u2002ang\u2002Twitter\u2002post\u2002ni\u2002Arkansas Gov. Mike Huckabee laban sa Pinay na katulong ni Democrat presidential candidate Hillary Clinton.", "Ilang\u2002oras\u2002bago ianunsyo ang resulta ng eleksyon sa Estados Unidos, sinabi ni Huckabee sa kanyang twitter account na sakaling si Clinton ang manalo, ang Filipina na katulong nito na si Marina Santos ang magiging punong abala sa Central Intelligence Agency (CIA).", "Si Santos na siyang palaging inaatasan ni Clinton na tumanggap at mag-print sa mga itinuturing na sensitibong\u2002government e-mails at iba pang mga dokumento kahit pa wala itong security clearance.", "Patutsada\u2002ni\u2002Huckabee, hindi na umano kailangan\u2002pa\u2002ni\u2002Santos\u2002ng training\u2002sakaling\u2002italaga ito ni Clinton bilang head ng CIA sa kadahilanang ngayon pa lamang aniya na wala pang clearance ang naturang overseas Fi\u00adlipino Worker (OFW) ay may access na ito sa mga classified documents.", "Si Huckabee ay dating republican candidate, pero natalo ni Donald Trump na sa kasalukuyan ay katunggali naman ni Clinton para sa presidential post sa Estados Unidos.", "Ayon sa isang netizen na si Txnewsprincess @txnewsprincess\u2002\u201c@GovMikeHuckabee\u2002Her\u2002Filipino maid would be a) more Christian than you, b) smarter than you and c) nicer than you.\u201d", "Una nang iniulat ng New York Post na noong naupo\u2002bilang\u2002Secretary of State si Clinton ay inaatasan nito si Santos, na mag-print ng mga sensitibong government e-mails at dokumento mula sa ta\u00adhanan nito sa Washington."], "category": "National", "title": ["US official kinastigo sa pang-iinsulto sa Pinay"]},
{"content": ["Bigo man sa pag-ibig matapos hiwalayan ng asawa, wagi naman ng P66.8 milyon ang isang 55-anyos na construction worker mula sa Quezon City matapos na solong madale ang jackpot sa Grand Lotto 6/55 draw noong Nobyembre 5.", "Kinubra ng winner nitong Martes sa tangga\u00adpan ni PCSO general \u00admanager Alexander F. Balutan ang tsekeng \u00adnagkakahalaga ng P66,885,340 nang matumbok ang kumbinasyong 07-16-02-23-36-30 sa P20 taya gamit ang random pick.", "Isiniwalat ni \u00adBalutan na hindi muna pina\u00adnga\u00adrap ng winner na makapag-asawa muli, bagkus ay uunahin muna nito ang pagnenegosyo at ang matitira ay gagamitin para sa kinabukasan ng dalawa niyang anak."], "category": "National", "title": ["Sawi sa pag-ibig, wagi ng P66.8M sa lotto"]},
{"content": ["Magkakontra ng pahayag sina Defense Secretary Delfin Lorenzana at Pangulong Rodrigo Duterte sa isyu ng joint military exercise sa pagitan ng tropa ng gobyerno at US.", "Ito ay matapos na kumpirmahin kamakalawa ni Lorenzana na magpapatuloy ang Balikatan exercises.", "Matatandaang nauna nang inanunsyo ni Pa\u00adngulong Duterte na huli na ang ginanap na military exercise sa pagitan ng Pilipinas at US noong Oktubre.", "Bunsod nito, iginiit ni presidential spokesman Ernesto Abella sa ginanap na press briefing sa Malaca\u00f1ang kahapon na aalamin niya ang mga detalye hinggil sa pagpapatuloy ng Balikatan exercise.", "\u201cIt\u2019s a statement we\u2019ll have to clarify with the Secretary. We\u2019ll get back to you on that,\u201d paliwanag ni Abella."], "category": "National", "title": ["Balikatan, tuloy pa rin"]},
{"content": ["Bagama\u2019t sanay na umano si Vice President Leni Robredo kay Pa\u00adngulong\u2002Rodrigo Duterte, tinawag nitong \u201cinappropriate\u201d ang mga pinagsasabi ng Pangulo sa kanya sa anibersaryo ng super typhoon Yolanda sa Tacloban City.", "Sa statement kahapon ng tanggapan ni Robredo, isang araw bago ang insidente sa Yolanda anni\u00adversary, inayunan nito ang mga na-offend sa biro sa kanya ni Duterte.", "\u201cWhen\u2002President Duterte made inappro\u00adpriate remarks, I delibe\u00adrately chose to ignore these. There are larger and more urgent issues we confront as a nation that demand our collective attention,\u201d ani Robredo.", "Gayunpaman, marami ang nasaktan at na\u00adga\u00adlit umano sa naging biro ni Duterte at inayunan nito ang kanyang mga supporters na hindi nararapat ang mga pinagsasabi ng Pangulo sa kanya.", "\u201cBut many were bothered and offended by it. As we all rightly should. Tasteless remarks and inappropriate \u00adadvances against women should have no place in our \u00adsociety. We should expect that most of all from our leaders,\u201d ayon kay Robredo.", "Sinabi ng biyuda ni da\u00adting Department of Interior and Local Government (DILG) Secretary Jesse Robredo na bago siya pumasok sa pulitika matapos mamatay ang kanyang mister ay ginugol nito ang kanyang sarili bilang alternative lawyer na nakiki\u00adpaglaban para sa karapatan ng mga kababaihan.", "Noong Martes kapwa dumalo sa Yolanda commemoration sina Pangulong Duterte at VP Robredo kung saan makailang beses na biniro ng Presidente si Robredo."], "category": "National", "title": ["Biro ni Duterte kay Leni, \u2018di tama"]},
{"content": ["Dismayado si Pangulong Rodrigo Duterte sa mabagal na rehabilitasyon sa mga lugar na pininsala ng super bagyong Yolanda, tatlong taon na ang nakakaraan.", "Personal na humarap kahapon sa mga survivor ng bagyong Yolanda si Pangulong Duterte kasabay ng (3rd year) \u2018Yolanda\u2019 Commemoration na ginanap sa Holy Cross Memorial Park Mass Grave, Brgy. Basper sa Tacloban City.", "\u201cAlam mo, I came three years ago when this incident happened and I was sad. Ngayon, sinabi ko sa kanila sa\u2026hindi ako galit. Do not be offended but pagtanong ko three years after, iilang tao pa lang ang nakatira sa mga bunkhouses or the relief houses that are provided by government. I am not satisfied. As a matter of fact, it\u2019s a \u2014 it\u2019s BS to me. Three years, wala pay nakabalhin kaayo. Ano ba naman\u2014? Huwag na lang natin ituloy kaya \u2018yan. Gawa na lang natin sementeryo. Maghintay tayo ng \u2018Yolanda\u2019 junior,\u201d bahagi ng talumpati ni Pangulong Duterte.", "Pinahagingan ni Duterte ang mga kinauukulang ahensya at pinukpok na magsikilos.", "Nangako si Duterte na pagsisikapan ng kanyang gobyerno na madaliin na ang rehabilitasyon.", " Samantala, ibinunyag ni Senador Loren Legarda na inipit ng nagdaang administrasyon ang pagpapalabas ng P20 bilyong pondong inilaan para sa mga biktima ng Yolanda.", "Ginawa ito ni Legarda kasabay ng paggunita ng ikatlong anibersaryo ng Yolanda."], "category": "National", "title": ["Tulong na pabahay sa Yolanda victims mamadaliin"]},
{"content": ["May nilabag bang batas o conflict of interest si Philippine National Police (PNP) chief Director General Ronald \u2018Bato\u2019 dela Rosa sa pagtanggap nito ng libreng plane ticket, hotel accommodation at ringside ticket sa laban ni Sen. Manny Pacquiao sa Las Vegas, Nevada?", "Kung si Sen. Panfilo Lacson ang tatanungin na isang non-lawyer, wala siyang nakikitang masama sa pagpapalibre ni Dela Rosa kay Pacquiao dahil sa pareho naman silang government officials.", "Kahit na iniimbestigahan ng Senate committee on justice and human rights si Dela Rosa hinggil sa isyu ng extrajudicial killings (EJK) sa war on drugs ng administrasyong Duterte, sinabi ni Lacson na wala pa rin siyang nakikitang kamalian dito.", "\u201cIf it was the other way around, si Bato nanlibre kay Sen. Pacquiao, baka may issue pa,\u201d ani Lacson.", "\u201cKaya wala akong nakita. But that\u2019s me, hindi ko alam, ano ang puwede itanong sa Civil Service Commission or tanong sa Ombudsman kung may involved na conflict of interest,\u201d dagdag pa ng senador.", "Ang hindi lang masakyan ng dating PNP chief noong Estrada administration, bakit kinailangan pang ituloy ni Dela Rosa ang pa\u00adnonood sa laban ni Pacquiao noong Sabado ng gabi sa Las Vegas (Linggo sa Maynila) matapos na mapatay si Albuera, Leyte Mayor Rolando Espinosa noong Sabado ng madaling-araw.", "\u201cNatatandaan ko noong chief PNP ako nasa Atlanta (USA) ako dahil may gun show. Nagpaalam ako sa presidente (Estrada). Pero nagkaroon ng incident, nabaril ang pulis sa Commonwealth kasi counter-flow, may follow-up operation sa drugs, e mistaken identity. Agad-agad iniwan ko whatever activities we had at the time, bumalik ako rito,\u201d pagbabalik-tanaw ni Lacson."], "category": "National", "title": ["Gen. Bato, binabato"]},
{"content": ["Pinasalamatan ni Sena\u00adtor Manny Pacquiao ang mga senador, congressman, kaibigan partikular na ang mga opisyal ng pamahalaan dahil sa suportang ibi\u00adnigay sa kanya.", "Sinabi ni Pacquiao na hindi niya inaasahan na maraming nanood na Filipino kung paano niya talunin si Jessie Vargas sa 12-round welterweight championship na ginanap sa Thomas and Mack Center sa Las Vegas, Nevada.", "Pinasalamatan din ni Pacquiao sina Senators Vicente Sotto at Cynthia Villar sa iginawad na Senate resolutions sa kanya para sa victorious fight laban kay Vargas.", "Si Pacquiao ay dumating sa Ninoy Aquino International Airport dakong alas-4:16 ng madaling-araw kasama sina Philippine National Police (PNP) chief Director General Ronald dela Rosa at dating Ilocos Sur Gov. Chavit Singson.", "Siya ay mainit na sinalubong ng mga airport workers at government officials na matiyagang naghintay sa kanyang pagdating sa NAIA Terminal 1."], "category": "National", "title": ["Pacman nakauwi na!"]},
{"content": ["Umaatikabong\u2002biro ang inabot ni Vice President Leni Robredo kay Pangulong Rodrigo Duterte.", "Kapwa dumalo ang dalawang\u2002pinakamataas na lider ng bansa sa ikatlong taong paggunita sa pananalasa ng super bagyong Yolanda sa Tacloban City.", "Pati ang lovelife ni VP Leni ay hindi nakalusot at pinuntirya rin ni Pangulong Digong.", "\u201c\u2026sa bagay pupunta rin ako dito kasi nandito si Vice President eh. Kung\u2002siya\u2014saan\u2002siya nagapunta, nagpasunod-sunod ako. Pero biyuda ka\u2014annulled\u2002man\u2002ako sa,\u2002\u2018yan ang totoo,\u2002annulled ako sa asawa ko. Pero may anak ako, basta\u2002masuportahan\u2002lang, okay lang \u2018yun. Ma\u2019am balita ko may boyfriend ka na? Oo, sabi diyan sa ano\u2014huwag kang mahiyaan. Do not be offended pero \u2018yung sabi nila hindi \u2018yun totoo? Kaya kung totoo\u2002\u2018yun\u2002ma\u2019am,\u2002eh magpatay\u2002na\u2002congressman na ba ako. Para ma-biyuda\u2002uli\u2026si\u2002ma\u2019am Leni\u2002binibiro\u2002ko\u2002yan when argument starts I interject a joke to make it\u2002more..,\u201d\u2002paghahayag ni Duterte sa \u2018Yolanda\u2019 Commemoration na ginanap sa Holy Cross Memorial Park Mass Grave, Brgy. Basper sa Tacloban City kahapon ng hapon.", "Hindi rin nakatiis si Pangulong Digong nang banggitin nito na madalas niyang tinitingnan si VP Leni sa tuwing may pagpupulong ang gabinete.", "\u201cNung una meeting arrangement\u2002magkatabi kami sabihin ko kaya ma\u2019am kasi si ma\u2019am Leni medyo shorter than usual damit nahalata ng protocol officer sige ako sa likod (Department of Finance Secretary) Sonny\u2002Dominguez\u2002layo mo lika dito tignan mo tuhod ni,\u2002nung\u2002nahalata nya sige na sya,\u2002sabi ko ma\u2019am mag-shorts ka na lang kaya, ginawa\u2026binaliktad niya nakahrap na dun wala nang view sa cabinet meeting du\u2019n na sya sa harap ko malayo ang tingin\u2026,\u201d hirit ni Duterte.", "Hindi\u2002naman\u2002ito minasama\u2002ni\u2002Robredo dahil alam umano nito na nagbibiro lang ang Pangulo. Aniya, sanay na siya sa mga biro ni Pa\u00adngulong Duterte matapos magsama ng mahigit a\u00adpat na buwan sa gabinete."], "category": "National", "title": ["DUTERTE \u201cNAKABANTAY\u201d KAY LENI"]},
{"content": ["Pinag-iingat ng isang beteranong mambabatas ang Korte Suprema sa kasong isinampa ni Sen. Leila de Lima laban kay Pangulong Rodrigo Duterte dahil maaaring makasama ito sa mga susunod na pangulo ng bansa.", "\u201cThis is something new. To test the concept of presidential immunity so this is a case I hope SC will carefully act because this is precedent setting,\u201d ani Northern Samar Rep. Raul Daza sa press briefing kahapon.", "Subalit kung si Kaba\u00adyan partylist Rep. Harry Roque ang tatanungin, ibabasura lamang ng SC ang kasong isinampa laban kay Duterte tulad ng kanyang karanasan kay dating Pangulong Gloria Macapagal-Arroyo."], "category": "National", "title": ["SC pinag-iingat sa kasong isinampa ni De Lima vs Duterte"]},
{"content": ["Nagpaabot ng pasasalamat si dating Senador Ferdinand \u2018Bongbong\u2019 Marcos \u00a0kay Pangulong Rodrigo Duterte matapos ang ipinalabas na desisyon ng Supreme Court na nagpapahintulot na mailibing sa Libingan ng mga Bayani ang kanyang amang si dating Pangulong Ferdinand Marcos.", "Ayon kay Bongbong, hindi ito mangyayari kung hindi dahil kay Pangulong Duterte kaya habambuhay niyang tatanawing utang na loob ang bagay na ito sa Presidente dahil matapos ang 27 taon at limang presidenteng nagdaan ay ngayon pa lang malilibing sa LNMB ang kanyang ama.", "\u201cWe also would like to extend our sincerest gratitude to President Rodrigo Duterte as his unwavering commitment to this issue sustained us these past several months. Our family will forever be thankful for his kind gesture,\u201d diin ni Marcos.", "\u201cWe are deeply grateful to the Supreme Court for its decision to allow the burial of my father, former President Ferdinand E. Marcos, at the Libingan ng mga Bayani. Once again, the Supreme Court has taken a magnanimous act to uphold the rule of law,\u201d ayon sa statement na ipinalabas ni Marcos.", "Mula nang mamatay ang dating pangulo sa Hawaii noong Setyembre 28, 1989, binawalan ni dating Pangulong Corazon Aquino na maiuwi sa bansa ang bangkay.", "Sa panahon na ni da\u00adting Pangulong Fidel V. Ramos pinahintulutan na maiuwi ang bangkay ng dating pangulo, pero hindi ito pumayag na malibing sa LNMB kung kaya\u2019t pansamantalang inilagak ito sa Marcos mausoleum sa Batac, Ilocos Norte noong 1993.", "Hinarang din ng administrasyong Estrada, Arroyo at Noynoy Aquino ang pagpapalibing kay Marcos sa LNMB. Subalit nang manalo sa nakaraang halalan si dating Davao City Mayor Duterte, pinahintulutan nito ang pagli\u00adbing ni Marcos sa LNMB bilang dating pangulo ng bansa.", "Ang desisyon ng Pa\u00adngulo ang naging hudyat para maghain ng petisyon sa SC ang Martial Law victims upang harangin ang paglilibing sa dating pangulo sa LNMB.", "Sa botong 9-5-1, ibinasura ng SC ang 7 consolidated petitions na inihain sa pangunguna ni Bayan Muna Representative Satur Ocampo na kumuwestiyon sa kautusan ni Pangulong Rodrigo Duterte.", "Kabilang sa siyam na Mahistrado ng SC na pu\u00admabor sa pagpapalibing sa dating pangulo sa LNMB sina Associate Justices Arturo Brion, Presbitero Velasco Jr., Diosdado Peralta, Lucas Bersamin, Mariano del Castillo, Jose Perez, Teresita de Castro, Jose Mendoza at Estela Perlas-Bernabe.", "Habang si SC Chief Justice Maria Lourdes Sereno, kasama sina Senior Associate Justice Antonio Carpio at Associate Justices Marvic Leonen, Francis Jardeleza at Alfredo Benjamin Caguio ay kontra.", "Nag-inhibit naman sa botohan si Associate Justice Bienvenido Reyes.", "Sa ipinalabas na desisyon ng SC, sinabi ni Spokesman Theodore Te, na binabawi na ng SC ang ipinalabas na status quo ante order.", "Ipinunto ng SC sa desisyon, ang kapangyarihan ni Pangulong Duterte na nakasaad sa Art.7 \u201cto reserve any lands of public domains\u201d. Wala umanong \u2018grave abuse of discretion\u2019 sa panig ni Pangulong Duterte nang iutos nito ang hero\u2019s burial para kay Marcos.", "Ikinalungkot ni Vice President Leni Robredo ang desisyon ng Korte Suprema na ipalibing si dating Pangulong Ferdinand Marcos sa LNMB. \u201cWe are deeply saddened by the decision of the Supreme Court regarding the burial of former President Ferdinand Marcos in the Libingan ng mga Bayani,\u201d pahayag ni Robredo habang nasa Leyte kahapon.", "Kabilang ang bise presidente sa labis na tumututol sa pagpapalibing kay Marcos sa Libingan ng mga Bayani dahil sa pagiging diktador nito noong panahon ng Martial Law.", "\u201cThis is a horrible day for democracy.\u201d Ito ang kagyat na reaksyon ni Liberal Party (LP) president at Sen. Francis \u201cKiko\u201d kaugnay ng desisyon.", "Dismayado rin sina Sens. Risa Hontiveros at Paolo Benigno \u201cBam\u201d Aquino sa naging desisyon ng SC.", "Samantala, naniniwala si Albay Rep. Edcel Lagman na hindi magkakaroon ng healing process ang desisyon ng Korte Suprema na mailibing sa LNMB si dating Pa\u00adngulong Marcos bagkus ay lalo lamang umano nitong pinadugo ang sugat ng mga biktima ng karapatang pantao noong panahon ng Martial Law.", "Tiniyak naman ng kampo ng mga petitioner na maghahain sila ng motion for reconsideration sa SC kaugnay sa ginawang pagpabor sa pagpapali\u00adbing kay dating Pangulong Ferdinand Marcos sa Li\u00adbingan ng mga Bayani.", "Sa panig ng Malaca\u00f1ang, nananalig ang palasyo na sa wakas ay kasama na ring maililibing ang lahat ng mga isyung ikinakawing sa pagkakaloob ng hero\u2019s burial kay da\u00adting Pangulong Marcos kasunod ng inilabas na desisyon ng SC na pumapabor na maihimlay na ang mga labi ng ex-president sa Libingan ng mga Ba\u00adyani."], "category": "National", "title": ["SALAMAT, PDU30 \u2014 MARCOS"]},
{"content": ["Aksidenteng\u2002nabagsakan ng ginagawa nilang steel plate ang dalawang welder kamakalawa dakong\u2002alas-nuwebe\u2002ng umaga sa Batangas City.", "Sa nakalap na ulat mula Batangas City Component Police Station, nabatid na pinuputol ng mga biktimang\u2002sina\u2002Ismael Noche y Driz, 30-anyos at Arwin Alzate y Juego, 36-anyos, mga empleyado ng Presam Construction and General Servi\u00adces sa Brgy. San Isidro, Batangas City, ang steel plate(9\u00d713\u2002metersx19mm) ng Shell Gas Eastern Incorporated sa Barangay Libojo, nang mahulog ito sa kanila.", "Mabilis na isinugod sa Jesus of Nazareth Hospital ang mga biktima, ngunit dahil sa matinding pinsalang tinamo sa ulo ay deklaradong\u2002dead-on-arrival\u2002si Noche,\u2002samantalang\u2002napinsala naman ang mag\u00adkabilang binti ni Alzate.", "Kasalukuyan ng nakalagak sa San Fernando Funeral Homes ang bangkay ni Noche habang nananatili pa rin sa ospital ang isa pang biktima."], "category": "National", "title": ["2 welder nabagsakan ng steel plate"]},
{"content": ["Sugatan ang apat na katao\u2002nang\u2002mag-crash land ang isang Air Force helicopter matapos magkaroon\u2002ng\u2002mechanical problem sa isang palayan sa Puerto Princesa, Palawan, Martes ng hapon.", "Sa\u2002inisyal\u2002na\u2002report ng Armed Forces of the Philippines Western Command spokesperson Lt. Col. Cherryl Tindog, umaabot sa 13 katao\u2002kabilang\u2002ang\u2002tatlong opisyal ng PNP ang sakay ng Air Force Sokol 926 na ang piloto ay si 1Lt. Gino Glenn Solano, nang maganap ang nasabing crash land bandang alas-dos ng hapon noong Martes.", "Kabilang sa lulan ng naturang Sokol chopper sina Chief Supt. Wilben Mayor, MIMAROPA Regional Director, Chief Supt. Camilo Cascolan, PNP Operations chief at Chief Supt. Nestor Bergonia,\u2002hepe\u2002ng\u2002PNP National Operations Center, at Chief Supt. Amador Corpus,\u2002Directorial\u2002Staff ng PNP.", "Dalawa naman sa iba pang sakay ng nasabing helicopter ang nagtamo lamang ng minor injuries sanhi ng crash landing.", "Nagsasagawa ng aerial inspection ang grupo ng Puerto Prinsesa City kung\u2002saan\u2002nakatakdang magpunta\u2002si\u2002Supreme Court Chief Justice Maria Lourdes Sereno para sa isang event sa Nobyembre\u200210\u2002nang\u2002mag-malfunction ang makina ng helicopter at mabilis na bumulusok pababa.", "Mabuti na lamang at nagawa ng mga piloto na ligtas na mailapag ang helicopter sa isang palayan sa Sitio Sabang, Barang\u00aday Cabayugan.", "Gayunman,\u2002nawalan ng balanse ang naturang helicopter\u2002kaya\u2019t\u2002bumaligtad ito.", "Bukod\u2002kay\u2002Solano, kabilang sa mga sakay ay sina Maj. Michael Yraolo (Co-pilot), Sgt. Dunhill R Guanzon (Crew), at A1C Mark\u2002Phol\u2002Masangkay."], "category": "National", "title": ["Chopper bumagsak sa Palawan"]},
{"content": ["May dalawang pulis pa na bahagi ng raiding team ang pumasok sa loob ng selda at kinausap pa si Albuera Mayor Rolando Espinosa Sr., bago ito binaril.", "Ito ang lumilitaw sa ini\u00adsyal na imbestigasyon na isinagawa ng mga tauhan ng Philippine National Police (PNP) \u2013 Provincial Internal Affairs Service bago ang pagkamatay ni Mayor Espinosa at kapwa nito bilanggo na si Raul Yap.", "Pinalipat din ang mga inmate na nasa loob ng katabing selda sa ibang detention room bago umalingawngaw ang sunud-sunod na putok sa loob ng kulungan ni Mayor Espinosa at Yap.", "Dahil sa naturang findings, mistulang kinokontra nito ang naunang pahayag ng mga tauhan ng raiding team ng Criminal Investigation and Detention Group (CIDG)-Region 8 na nanlaban at nagtangkang magpaputok ng baril ang alkalde kaya\u2019t kanila na itong binaril.", "Batay pa rin sa imbestigasyon, dumating ang raiding team bandang alas-3:20 ng mada\u00adling-araw noong Sabado.", "Agad nagtungo ang isang grupo ng raiding team sa \u2018cell number 1\u2019 kung saan nakadetine si Espinosa at \u2018cell 7\u2019 kung saan naroroon si Yap.", "Nang mailipat na ang ilang detainees na kasama ni Yap sa ibang selda, nakarinig na lamang ng sunud-sunod na putok ang mga inmates makalipas ang ilang minuto."], "category": "National", "title": ["Mayor Espinosa kinausap ng 2 pulis bago binaril"]},
{"content": ["SCIENCE CITY OF MU\u00d1OZ, Nueva Ecija \u2014 Nadiskaril ang klase at gawain sa isang bahagi ng compound sa loob ng Central Luzon State University dito noong Martes ng hapon dahil sa isang bomb threat na natanggap ng university security force.", "Ayon sa ulat na nakarating sa tanggapan ni P/Sr. Supt. Manuel Cornel, Nueva Ecija police director, dakong alas-2:30 ng hapon noong ipabatid sa kapulisan ang ukol sa text message.", "\u201cLAHAT NG DHM NGAYON, UMALIS KAYO JAN, MAY NAGTANIM NG BOMBA SA MISMONG\u2002GINAGAWANG\u2002BUILDING\u2002SA\u2002TABI NYO. PAKIKALAT SA IBA NYONG CLASSMATE\u201d, ang umano\u2019y nakasaad sa text na ang tinutukoy ay ang Department of Hospitality Management (DHM), CLSU, sakop ng Brgy. Bantug dito.", "Agarang ipina-secure ni P/Inspector Connie Bag\u00adlinit ang lugar at pinaalis ang mga nagtratrabaho roon at pinasabihan ang mga nagkaklase sa paligid."], "category": "National", "title": ["Unibersidad binulabog ng bomba"]},
{"content": ["Dumating na sa bansa ang labi ng Pinay Overseas Fi\u00adlipino Worker (OFW) na sinasabing biktima ng panghahalay at natagpuan wala ng buhay sa bansang Oman.", "Ayon sa Overseas Workers Welfare Administration (OWWA), isinaayos ng repatriation team ng ahensya ang kinakailangang papeles ng nasawing si Pinky Esmeria B. Pamittan, na nagtrabaho bilang housekeeping supervisor sa Ramada Hotel sa Oman.", "Dakong alas-9:15 ng gabi nang lumapag sa Ninoy Aquino International Airport (NAIA) ang Oman Air flight WY 843 sakay ang labi ng nasabing Pinay.", "Sinalubong ito ng mga tauhan ng OWWA at ng Department of Labor and Employment (DOLE) kasama ang mga kaanak ni Pamittan.", "Magugunitang noong nakalipas na Oktubre 28 nang matagpuan ang wala ng buhay na biktima sa Azaibah area sa Muscat na hinihinalang pinaslang ng dalawang Indian national na katrabaho nito.", "Base rin sa ulat na ipinadala ni Labor Attache Nas\u00adser Mustafa kay DOLE Sec. Silvestre Bello III, sinasabing huling nakitang buhay si Pamittan na umalis sa naturang hotel kasama ang dalawang lalaking katrabaho nito kung kaya\u2019t agad na dinakip ang mga ito.", "Sa record ng OWWA, umalis noong nakalipas na buwan ng Marso si Pamittan patungong Oman.", "Tiniyak ng OWWA na matatanggap ng naulilang pamilya ni Pamittan ang death insurance na P200,000 at burial assistance na P20,000 maliban pa sa makakatanggap ang mga kaanak nito ng livelihood at iba pang monetary assistance."], "category": "National", "title": ["Labi ng ni-rape-slay na Pinay inuwi na"]},
{"content": ["Bawal na ngayon ang pagpuputol ng puno ng niyog sa buong Quezon province.", "Ito\u2019y matapos ipag-utos kahapon ni Quezon Go\u00advernor David Suarez ang suspensyon sa pag-iisyu ng barangay clearance sa sinumang nagnais magputol ng puno ng niyog sa lalawigan.", "Sa Executive Order No. 29, inatasan ni Suarez ang lahat ng alkalde at barangay officials sa probinsiya na \u2018wag munang magpalabas ng barangay clearance para matugunan ang posibleng pagkaubos ng mga puno ng niyog na malaking epekto hindi lamang sa mga kababayang magsasaka kundi sa kapaligiran mismo.", "\u201cThe vast natural resources of the province is under immediate threat due to unrestrained and unnecessary cutting of coconut trees and there is a need to keep track and evaluate the percentage of those that still remain in Quezon as there are numerous validated reports of uncontrolled illegal cutting,\u201d anang gobernador.", "Aniya, kailangang mapanatili ang mga puno ng niyog sa buong Quezon, lalo\u2019t ang kanilang lalawigan ang pinakamayaman nito sa buong CALABARZON (Cavite, Laguna, Batangas at Quezon) o kundi man ay isa sa pinakamasagana sa buong bansa. Niyog ang pangunahing ikinabubuhay ng mga magsasaka sa lalawigan, ayon pa kay Suarez.", "Barangay clearance ang isa sa \u2018requirements\u2019 ng sinumang nagnanais magputol ng puno ng niyog sa buong Quezon. Paraan ng pamahalaang panlalawigan na ipatigil pansamantala ang pagpuputol ng puno ng niyog upang mabilang, mapag-aralan at ma-monitor ang kabuuang bilang mga natitira pang \u2018cocunut trees.\u2019", "\u201cWe must take this action in order to provide ade\u00adquate protection to the environment, as well as , address, evaluate and update the present situation regarding its adverse environmental concern,\u201d sabi pa niya."], "category": "National", "title": ["Bawal nang magputol ng puno ng niyog sa Quezon"]},
{"content": ["Wala umanong nagaganap na kidnapping incidents sa Maynila.", "Ito ang nilinaw kahapon ni Manila Police Districts (MPD) Director PS/Supt. Joel Coronel kaugnay sa inihayag ni Teresita Ang-Sy, chairman ng Movement for Restoration of Peace and Order na nagkaroon ng anim na sunud-sunod na insidente ng kidnapping sa lungsod ng Maynila.", "\u201cShe (Ang-Sy) said that they have no reports of kidnapping incidents, especially in the last three weeks. So there are no reported, I repeat, no reported kidnapping incidents in Binondo in the past several weeks. So hindi po totoo,\u201d paglilinaw ni Coronel.", "Sinabi\u2002ni\u2002Coronel, walang naganap na anim na kaso ng kidnapping sa Binondo sa nakaraang tatlong linggo tulad ng ibinalita ng Philippine National\u2002Police-Anti-Kidnapping\u2002Group\u2002(PNP-AKG).", "Matatandaan na nag-viral sa social media ang umano\u2019y pagtaas ng bilang ng kidnapping sa lungsod, na nagtulak kay Ang-Sy, na manawagan sa Filipino-Chinese community na mag-ingat laban sa mga pinaghihinalaang KFR groups."], "category": "National", "title": ["6 kidnapping incidents sa Maynila, itinanggi"]},
{"content": ["Inoobserbahan pa ngayon sa ospital ang isang 15-anyos na binatilyo na binaril ng kanyang 14-an\u00adyos na pinsan sa Polomolok, South Cotabato.", "Sa imbestigasyon ng pulisya, naglalaro ng basketball ang magpinsan kasama ang kanilang barkada sa Barangay Koronadal, Proper, Polomolok, South Cotabato nang magkaroon ng alitan sa ibang grupo ang 15-anyos.", "Bigla na lamang umalis ang 14-anyos na pinsan nito at bumalik na may dalang .22 caliber revolver at pinaputukan ang kanyang nakakatandang pinsan na tinamaan sa paa.", "Bagamat hindi na idinetalye, sinasabing personal grudge ang dahilan kung bakit binaril ng suspek ang pinsan."], "category": "National", "title": ["Teenager binoga ng kapwa bagets"]},
{"content": ["Isang\u200279-anyos\u2002na American national ang inaresto ng mga tauhan ng Philippine National Police-Aviation Security Group\u2002(PNP-ASG)\u2002dahil sa tangka nitong pagpuslit ng baril papasok ng bansa kahapon ng mada\u00adling-araw.", "Kinilala ang suspek ni P/Chief Insp. Ariel Hembrador Asunsion ng AVSEG -NCR, na si Rufino Ron\u00addaris y Alcarion, American citizen na may postal address sa 1203 N Avenue 54, Los Angeles, California na dumating sa NAIA terminal 1 lulan ng Philippine Airlines flight PR103 alas-kuwatro ng madaling-araw", "Ayon sa ulat, si Ron\u00addaris ay may connecting flight patungong Laoag City via PAL flight PR2196 na nakatakdang umalis ng alas-11:30 ng umaga nang makitaan ito ng 36 piraso ng bala at isang .25 caliber na baril sa kanyang hand carried luggage nang dumaan ito sa x-ray machine scanner na pinangangasiwaan nina SSO Dominique Halog- Xray Operator, SSo Mailene Dalisay- Baggage Inspector at PO3 Jojit Capapas sa final Security Screening checkpoint.", "Ang mga check-in luggage ni Rondaris ay nauna nang nai-transfer sa NAIA terminal 2 makaraan ito\u2019y dumating sa terminal 1 dahil ito ay transit passenger patungong Laoag City.", "Si Rondaris at ang dala nitong mga bala at baril ay nasa pangangalaga ng AVSEU-NCR para sa proper disposition."], "category": "National", "title": ["79-anyos na Kano, timbog sa baril at bala sa NAIA"]},
{"content": ["Naudlot mula ang itinakdang arraignment sa aktor na si Mark Anthony Fernandez sa Pampanga Regional Trial Court (RTC) para sa kasong pag\u00adlabag sa Comprehensive Dangerous Drugs Act.", "Kahapon sana ang itinakdang petsa ng pagbasa ng sakdal ni Judge Meredith Malig, ng Pampanga RTC Branch 58 pero muli nitong iniurong sa Disyembre 13 dahil sa kabiguang pagsumite ng pulisya sa korte ng reinvestigation report sa pagkakadakip kay Fernandez.", "Ayon sa abogado ni Fernandez na si Sylvia Florez, hiniling ng piskalya na iurong ang arraignment.", "Matatandaang inaresto si Fernandez noong Oktubre 3 matapos mahulihan ng isang kilong marijuana at nga\u00adyon ay nakapiit sa Pampanga Provincial Jail."], "category": "National", "title": ["Arraignment ni Mark Anthony Fernandez, naudlot"]},
{"content": ["\u201cNagpakalat\u2002na\u2002kami ng mga bomba sa mga mall sa Legazpi at Daraga pasasabogin namin ang Rizal Park at Ibalon Central School, be ready Albay be ready for our attack.\u201d", "Ito ang kumakalat na text message sa lalawigan ng Albay gayundin sa mga social media attack hinggil umano sa tangkang paghahasik ng lagim ng mga teroristang grupo sa nasabing probinsya.", "Ayon naman sa pamunuan\u2002ng\u2002Police\u2002Regional\u2002Office\u2002(PRO)\u20025, kanila\u2002nang\u2002bineberipika kung may katotoha\u00adnan ang nasabing ulat at hindi umano sila magpapabaya at agarang pakikilusin ang mga intelligence officer sa kanilang hanay upang hindi maisahan ng mga magtatangkang\u2002maghasik\u2002ng kaguluhan\u2002sa\u2002lalawigan."], "category": "National", "title": ["Albay bobombahin"]},
{"content": ["Nanunuot na sa balat ang lamig ng temperatura sa Baguio, ayon sa ulat ng Philippine Atmospheric Geophysical and Astronomical Services Administration (PAGASA).", "Ito ay kasunod ng patuloy na pag-ihip ng Syberian breeze sa bansa dahil sa pagpasok ng hanging Amihan.", "Naitala ng PAGASA-Baguio ang pinakamababang temperatura kahapon ng umaga na bumagsak sa 13.6 degrees Celsius.", "Ayon sa weather bureau, asahang lalamig pa ang temperatura sa Baguio sa mga susunod na araw hanggang Disyembre at papalo ang pinakamalamig na temperatura sa buwan ng Enero at Pebrero.", "Inabisuhan na rin ng PAGASA ang mga taga-bundok ng Atok at Mt. Pulag kung saan naitatala ang pinakamalamig na temperatura na maghanda na sa pananalasa ng froze o ang pagyeyelo ng mga pananim na gulay."], "category": "National", "title": ["Lamig sa Baguio, bumubwelo na"]},
{"content": ["Nagsampa ng kasong corporate identity at mineral theft sa National Bureau of Investigation (NBI) ang ilang mga negosyante mula Surigao del Norte\u00a0at dalawang leaders ng Manobo at Mamanwa local tribes sa Claver town laban kay Surigao del Sur Rep. Prospero Pichay Jr. at ilan pang opisyal ng Department of Environment and Natural Resources (DENR) at Mines and Geoscience Bureau (MGB) ng Claver, Surigao del Norte.", "Ayon sa mga complainants na sina Ireneo L. Cezar, Claver Mineral Development Corporation (CMDC); James A. Biol, o Data Palasan ng Brgy. Ampayon, Butuan City; at Datu Renante Buklas, kinatawan ng Ancestral Claimants ng CADT No. R-13-CLA-0906-48 ng Brgys. Taganito at Urbiztondo, sa bayan ng Claver, Nobyembre noong nakaraang taon nang magpakilalang Presidente ng CMDC\u00a0 si Pichay at nakabili ng share of stocks mula sa dating may-ari ng CMDC na si Fe Ligtas.", "Nabatid na nabigyan ang CMDC ng Mineral Production Sharing Agreement (MPSA) No. 103-98-XIII ng gobyerno subalit sinuspinde ng DENR noong 2012.", "Sinabi ni Cesar na ibinenta na ni\u00a0Ligtas sa kanya ang CMDC gayundin ang mga shares of stocks nito. Dahil siya na ang majority owner ng CMDC, pumirma si Cesar ng joint venture agreement noon 2014 sa CCIL firm kasama ang Mamanwa tribes ng Taganito at Urbiztondo\u00a0 nina Datu Palasan at Datu Buklas."], "category": "National", "title": ["Pichay, 7 pa kinasuhan sa NBI"]},
{"content": ["Mahigit sa P14.8 milyon halaga ng shabu ang nakumpiska ng pulisya sa isinagawang anti-drug operation sa Barangay Pasil, Cebu City kahapon.", "Sa report ng Cebu City Police Office, ito ay matapos maaresto ang isang bigtime drug trader na si Melchor Ocarol, 53, sa isinagawang pagsalakay sa kanyang bahay sa Barangay Pasil, bandang alas-dos ng madaling-araw.", "Sa imbestigasyon, sinabi ni Chief Insp. Christopher Navida, hepe ng City Intelligence Branch, na ang suspek na itinuturing na high-value target ng Cebu City police ay kapatid ng dating kapitan ng barangay sa Pasil na si Romeo Ocarol. Isang buwan ding isinailalim sa surveillance ang bahay ni Ocarol bago isinagawa ang operasyon.", "Isang logbook ang nakuha rin kay Ocarol at ito ay naglalaman ng mga barangay sa Cebu City na sinusuplayan niya ng shabu."], "category": "National", "title": ["P14.8M shabu nakumpiska sa Cebu"]},
{"content": ["Maituturing na isang abilidad o skill ng isang tao ang pagmamaneho o \u2018driving\u2019. Pero gaano ba kahalaga ito?", "Taun-taon,\u2002tinata\u00adyang mahigit 1,200,000 katao\u2002sa\u2002buong\u2002daigdig ang namamatay dulot ng mga aksidente sa sasakyan. Kaya\u2019t bilang isang responsableng motorista,\u2002bago\u2002sumalang sa kalsada\u2019y malaki ang naiiambag ng mga dri\u00adving school.", "Malaking\u2002bagay\u2002sa isang\u2002indibidwal\u2002ang may\u2002kaalaman\u2002o\u2002kakayahang\u2002magmaneho ng anumang uri ng sasakyan.", "Isa ring matatawag na pribilehiyo para sa sinuman ang marunong magmaneho at naturuan ng tamang edukasyon sa larangan ng driving.", "Sa\u2002ganitong\u2002siste, may paraan naman para sa madaliang kaalaman na matuto sa pagmamaneho \u2013 isa na rito ay ang pag-aaral sa mga accredited driving schools kung saan may mga magagaling na mga instructors o trainers na tututok at gagabay nang sapat sa paghawak o pagpapatakbo ng sasakyan.", "Base sa pagsasaliksik, ang pagsasangguni sa mga driving schools ay isang malaking factor para mabigyan ng kaukulang kaalaman ang mga estudyante nito na naghahangad na matutong\u2002makapagmaneho. Bukod sa pagmamaneho, itinuturo rin ng mga driving instructors ang mga alituntuning dapat sundin sa batas-trapiko.", "Isa\u2002nang\u2002halimbawa ang Smart Driving School kung saan hindi lamang direktang pagmamaneho ang kanilang itinuturo kundi maging ang mga traffic signs sa mga lansangan na dapat maintindihan at sundin ng mga motorista.", "Sa\u2002panayam\u2002ng Abante kay G. Michael Mercado, isa sa mga officer ng Smart Driving, sinabi nitong hatid ng kanilang driving school na mahubog at maging responsable ang bawat estudyante nila sa pamamagitan ng pagtuturo ng tama at naaayong defensive driving attitude & behavior, defensive dri\u00adving safety techniques, tamang\u2002pag-intindi\u2002sa traffic rules and regulations at pagbibigay-res\u00adpeto na rin sa iba pang road users.", "Tinitiyak\u2002nila\u2002sa bawat estudyante nila at clients na mabigyan muna ng sapat na kaalaman sa mga batas trapiko bago isalang sa aktwal na pagmamaneho.\u2002Gayundin ang pagtupad sa guidelines sa pagmamaneho bilang isang `kontrata\u2019 na rin sa tamang attitude at wastong pag-operate o pagmamaniobra ng motor vehicle upang pamarisan ng iba.", "Isa rin ang `Smart\u2019 sa mga driving centers sa Metro Manila sa nagbibigay ng libreng se\u00adminar gaya ng pre-dri\u00adving seminar in preparation for the first day of driving lessons; advance orientation on backing,\u2002parking,\u2002maneuvering,\u2002and\u2002hanging\u2002lessons;\u2002classroom\u2002lecture\u2002on\u2002defensive\u2002driving,\u2002traffic rules and re\u00adgulations\u2002and\u2002preventive maintenance\u2002gayundin ang free license application assistance on local and international license applications. Bukod pa sa mga makabago nilang mga sasakyan ay `drug free\u2019 pa ang lahat ng instructors nila\u2019t tauhan.", "Kamakailan\u2002lamang ay\u2002lumabas\u2002ang\u2002balitang iminumungkahi ng MMDA\u2002na\u2002ipagba\u00adwal ang\u2002driving\u2002lessons\u2002ng mga driving schools sa mga\u2002pangunahing\u2002lansangan\u2002sa\u2002Metro\u2002Manila bilang isa umanong paraan para maibsan ang matagal nang problema sa daloy ng trapiko.", "Katuwang ang LTO at MMDA, ay handang sumang-ayon ang Smart Driving sa nasabing plano kung saan kaisa sila at sumusunod na rin sa bagong ipinapatupad na alituntunin.", "Sa katunayan ay may sapat silang mga pasilidad at dalawang training center (Mandaluyong at Quezon City) na maaring pagpraktisan ng kanilang mga\u2002estudyanye\u2002kung saan ang kapaligiran ay contained at secured, less stress,\u2002less\u2002distractions na at malayo pa sa traffic congestion.", "Iwasan nating madagdagan pa ang sakuna dahil sa kawalan ng sapat na edukasyon sa tamang pagmamaneho.\u2002Bigyan-halaga natin at tara muna\u2019t mag-enroll sa mga napili nating driving schools bago rumatsada sa kalsada. Isa ito sa pinakamahalagang armas ng bawat motorista para makaiwas sa anumang disgrasya at pagmumulta."], "category": "National", "title": ["Kahalagahan ng \u2018driving school\u2019 sa isang motorista"]},
{"content": ["Inihinto na ng Kingdom of Saudi Arabia ang supply ng produktong langis sa bansang Egypt kaugnay ng patuloy na nangyayaring sigalot sa nasabing bansa.", "Ayon sa ulat, bigla na lamang inabisuhan ng Saudi Arabia ang Egypt na ihihinto nila ang shipment ng mga produktong langis sa ilalim ng $23 billion aid deal.", "Nabatid na ang Saudi Arabia ang major donor ng Egypt mula nang manungkulan si President Abdel Fattah al-Sisi noong 2013.", "Ngunit nadismaya ang Riyadh sa Egypt dahil sa kakulangan ng mga economic reforms ni Sisi, ang kawalan ng kusa nitong makialam sa gulo sa Yemen.", "Dahil sa pagpapahinto ng oil shipments, inaasahang lalong lalalim ang hidwaan ng dalawang bansa.", "Sa pagbisita ni King Salman noong Abril ay pumayag ang Saudi Arabia na magbigay ng 700,000 toneladang refined oil products kada buwan sa loob ng limang taon ngunit bigla itong tumigil noong Oktubre dahil sa kaguluhan."], "category": "National", "title": ["Oil shipment sa Egypt, stop muna"]},
{"content": ["Lalo pang nagdulot umano ng duda ang ginawang affidavit ng nasawing si Albuera Mayor Rolando Espinosa nang lumutang ang kapatid nito at sinabing \u2018ready-made\u2019 umano ang affidavit ng alkalde.", "Dahilan upang naisin ni Senador Leila de Lima na imbitahan na rin sa gaga\u00adwing imbestigasyon ng Senado kaugnay sa pagpatay sa alkalde ang kapatid nitong si Ramon Espinosa.", "Tinukoy ng senadora ang Cebu Daily News report na kung saa\u2019y sinabi ni Ramon na ang affidavit umano na ginawa ng kanyang kapatid ay ready-made.", "Dahil dito, giit ni De Lima, tiyak pinilit na naman ang ginawang affidavit tulad ng ginawang mga testimonya sa pagdinig ng kamara.", "\u201cIn other words, coerced na naman na testimony \u2018yan kasi ganu\u2019n din ang mga nangyari sa tingin ko du\u2019n sa pinresent nila sa House inquiry,\u201d ayon kay De Lima kasabay ng pagsasabing hihilingin niya sa Senate public order committee na imbitahan ito.", "\u201cGusto ko lang malinawan kung totoo yung sinasabi niya (Ramon),\u201d ayon kay De Lima.", "Ipinag-utos na ni Department of the Interior and Local Government (DILG) Secretary Ismael Sueno na gawing \u2018top prio\u00adrity\u2019 ng National Police Commission (NAPOLCOM) ang imbestigasyon sa pagkamatay ni Espinosa at Raul Yap.", "Ayon\u2002kay\u2002Sueno, bagama\u2019t nauna nang gumulong sa imbestigasyon ang Philippine National Police \u2013 Internal Affairs Service (PNP-IAS), hiwalay na imbestigasyon ang gagawin ng NAPOLCOM upang alamin kung ano ang pananagutan at hindi nasunod na protocol sa nangyaring barilan sa loob ng Baybay City Sub-Provincial\u2002noong Nobyembre 5.", "Malinaw na extrajudicial killing (EJK) ang pagkakapatay kay Espinosa, ayon kay Sen. Panfilo Lacson.", "Kaya ang hamon ni Lacson sa hepe ng Cri\u00adminal Investigation and Detection Group (CIDG) Region 8 na si Supt. Marvin Marcos at team leader Chief Insp. Leo Laraga, patunayan na napatay si Espinosa sa lehitimong operasyon ng pulisya.", "\u201cAs far as I\u2019m concerned, and EJK at least sa pangyayari kay Mayor Espinosa mukhang nakapa-\u00adevident. But of course we have to hear the side of the PNP, ang mismong involved doon,\u201d diin ni \u00adLacson.", "Ayon sa chairman ng senate committee on public order and dangerous drugs, ipinatawag na niya sina Marcos at Laraga na dumalo sa hearing ngayong Huwebes. Kasama rin sa inimbitahan ng komite ang jail warden ng Baybay, Leyte subprovincial jail kung saan napatay si Espinosa."], "category": "National", "title": ["Utol ni Espinosa, pinapaharap sa Senate probe"]},
{"content": ["Aabot sa mahigit sa 100 bangkay na pawang mga pugot ang ulo ang nadiskubre sa mass grave sa loob ng isang eskwelahan sa isang bayan malapit sa southern Mosul, Iraq.", "Sa ulat ng Associated Press, nadiskubre ang naturang mass grave ng puwersa ng Iraq sa bayan ng Hammam al-Alil, may 30 kilometro ang layo sa Mosul, na nabawi ng Iraqi forces sa kamay ng tero\u00adristang Islamic State (ISIS).", "Ayon sa Iraqi Joint Military Command, natagpuan ang mass grave na puno ng mga pinugutang bangkay sa loob ng School of Agriculture.", "May hinala ang mga awtoridad na kagagawan ng mga ISIS gangs na kabilang sa Sunni Terror Group at mga militante ang karumal-dumal na krimen.", "Nasa Bashiqa\u2002na\u2002ang maraming Peshmerga fighters dahil na rin sa tulong ng mga US-led coalition airstrikes para mabawi sa mga ISIS ang Mosul sa Iraq.", "Ayon sa Iraqi military, ito na ang malawak nilang opensiba kung saan halos kalahating bayan na ang kanilang nasasakupan.", "Nagiging\u2002mabagal ang\u2002kanilang\u2002paggalaw dahil sa mga nagkalat na suicide car bombs, booby traps at ang pakikipag\u00adlaban sa ibang mga kabahayan na pinagtataguan ng mga ISIS."], "category": "National", "title": ["100 bangkay natagpuan sa mass grave"]},
{"content": ["DAGUPAN CITY, Pangasinan\u2002\u2014\u2002Ma\u00adswerteng nadaplisan lamang ng bala ng baril ang kili-kili ng isang radio\u2002commentator\u2002dito matapos pagbabarilin ng mga hindi pa nakikila\u00adlang salarin kahapon ng umaga.", "Papasok\u2002na\u2002sana\u2002sa kanyang\u2002trabaho\u2002bilang block timer commentator sa Power Radio ang biktima na nakilalang si Virgilio Maganes, 59-anyos at residente ng barangay San Blas, Villasis ng lalawigang ito nang tamba\u00adngan ng mga suspek.", "Ayon\u2002kay\u2002PC/Insp. Norman Florentino, Hepe ng Villasis PNP, bandang alas-5:40\u2002kahapon\u2002ng madaling\u2002araw\u2002habang papasok sa kanyang trabaho ang biktima sakay ng tricycle nang sundan ng dalawang kalalakihan na\u2002nakasakay\u2002sa\u2002isang motorsiklo at pagdating sa hindi mataong lugar ay pinagbabaril ang biktima.", "Masuwerte\u2002namang nadaplisan lamang sa kili-kili ang biktima na kaagad naisugod sa pagamutan.", "Naging\u2002kontrobersiyal\u2002ang\u2002pangalan\u2002ni Maganes\u2002matapos\u2002ma\u00adging blocktimer ni dating 5th district Congressman Mark Cojuangco sa isang radio station at kabilang din\u2002sa\u2002tumakbo\u2002bilang gobernador ng lalawigan sa nakalipas na halalan."], "category": "National", "title": ["Radio commentator, nabaril sa kili-kili"]},
{"content": ["Hindi bumenta sa House committee on transportation ang \u2018no-window hour\u2019 dahil tanging ang mga mayayaman at maraming sasakyan ang nakikinabang dito.", "Sa press briefing kahapon sa Kamara, sinabi ni Catanduanes Rep. Cesar Sarmiento, chairman ng nasabing komite, na mamadaliin umano ng mga pagpapatibay sa Traffic Crisis Bill o Emergency Power, upang resolbahin na ang problema sa trapiko sa Metro Manila, karatig lugar at maging sa Metro Cebu at Davao City at hindi tulad ngayon na mayroon lang napapaboran.", "Itinuring ng mambabatas na isang band aid solution umano ang pag-alis sa window hour para mapaluwag ang mga kalsada sa Metro Manila subalit ang nasagasaan aniya dito ay ang mga middle at lower income classes.", "Samantala, simula kahapon ay balik na sa Metropolitan Manila Development Authority (MMDA) ang pagmamanitina ng daloy ng trapiko sa kahabaan ng EDSA.", "Ito ang inihayag ni Noemi Recio, head ng Traffic Engineering Center (TEC), ng MMDA mismo sa harapan ng mga kawani ng ahensiya nang dumalo ito sa flag ceremony kahapon ng umaga.", "Kung saan, tanging magiging \u201cskeletal\u201d na lamang ang Philippine National Police, Highway Patrol Group (PNP, HPG).", "Ibig sabihin nito tinanggal na sa PNP, HPG ang kontrol ng pagmamantini ng trapiko sa EDSA."], "category": "National", "title": ["NO WINDOW-HOUR, PARA LANG SA RICH"]},
{"content": ["Nakatakdang bumisita sa Malaysia ngayong linggo si Pangulong Rodrigo Duterte bilang bahagi ng kanyang introductory visit sa mga bansa sa Southeast Asian Region.", "Ang biyahe ni Pangulong Duterte ay itinakda sa Nobyembre 9 at 10 kung saan ay inaasahan itong magkakaroon ng bilateral talk sa pagitan ni Prime Minister of Malaysia, His Excellency Dato Sri Mohammad Najib bin Tun Abdul Razak sa Kuala Lumpur. Nakalinya rin ang pakikipagkita ng Pangulo sa Filipino community sa Malaysia upang alamin ang kanilang kondisyon.", "Makakasama ng Pa\u00adngulo sa pagbisita sa Malaysia sina Foreign Affairs Secretary Perfecto Yasay at Senador Alan Peter Cayetano."], "category": "National", "title": ["Duterte pa-Malaysia na"]},
{"content": ["Hindi rin nakakuha ng suporta si Sen. Leila de Lima sa kanyang mga kapwa babae sa Mababang Kapulungan ng Kongreso ukol sa kanyang isinampang kaso laban kay Pangulong Rodrigo Duterte sa Korte Suprema.", "Sa press briefing kahapon sa Kamara, sinabi ni House deputy speaker Gwen Garcia ng Cebu na hindi dapat ituring na gender issue ang pagtakbo ni De Lima sa Korte Suprema para patigilin si Duterte sa paninira sa kanya.", "\u201cIt should not be made a gender sensitive issue,\u201d ani Garcia, bagama\u2019t kinikilala nito ang karapatan ni De Lima na tumakbo sa korte dahil tulad ng lahat ay mayroon itong constitutional rights.", "Gayunpaman, naniniwala si Garcia na walang patutunguhan ang kasong isinampa ni De Lima laban kay Duterte dahil tanging ang impeachment court ang puwedeng kumastigo sa nakaupong Pangulo.", "Iginagalang naman ng Department of Justice (DOJ) ang pagsasampa ng kaso ni De Lima.", "Sinabi ni DOJ Usec. Erickson Balmes, karapatan ng bawat Filipino ang pagsasampa ng kaso at batid nito na tama ang paniniwala nito.", "\u201cDOJ respects the right of Senator De Lima to file cases she believes should be filed. Karapatan po \u2018yan ng bawat Filipino,\u201d sabi ni Balmes.", "Una nang sinabi ni DOJ Secretary Vitaliano Aguirre na ang plano ni De Lima na magsampa ng kaso laban kay Duterte ay hindi magtatagumpay.", "\u201cNothing will happen on that,\u201d sabi ni Aguirre."], "category": "National", "title": ["Kapwa babae sa Kamara, walang suporta"]},
{"content": ["Sa kauna-unahang pagkakataon, hindi nakapasok sa sesyon ng Senado si boxing icon at Sen. Manny Pacquiao matapos ang laban nito kay Jessie Vargas sa Las Vegas, Nevada nitong Sabado ng gabi (Linggo sa Maynila).", "Simula sa unang araw ng sesyon ng Senado noong Hulyo, kahapon lang nabakante ang upuan ni Pacquiao.", "Binasag din ng Pambansang Kamao ang kanyang pangako na hindi makakasagabal sa muling pagsabak niya sa boksing ang trabaho niya sa Senado.", "Absent din kahapon si Sen. Joel Villanueva, ang natatanging senador na nanood ng laban ni Pacquiao sa Thomas and Mack Center.", "Kabilang ang dalawa sa pitong senador na hindi pumasok sa pagbabalik ng sesyon ng Senado matapos ang dalawang linggong bakasyon dahil sa Halloween."], "category": "National", "title": ["Pacquiao, 1st time absent sa Senado"]},
{"content": ["Ayaw paapekto si Vice President Leni Robredo sa pagpapakilala ni Pangulong Rodrigo Duterte kay dating Sen. Ferdinand \u2018Bongbong\u2019 Marcos sa China na \u2018magiging bagong bise presidente kapag nanalo ito sa kanyang electoral protest.", "Sa press briefing sa kanyang tanggapan kahapon sa Quezon City, sinabi Robredo na umaasa siyang mangingibabaw ang katotohanan sa election protest na isinampa ni Marcos laban sa kanya.", "\u201cGaya ng sinabi ko kanina, palagi akong umaasa na yung tama ang magpe-prevail in the end,\u201d ani Robredo at habang dinidinig ng Presidential Electoral Tribunal (PET) ang kaso ay gingawa lang umano nito ang kanyang trabaho bilang pangalawang pangulo at housing czar.", "Ayaw umano nitong masira ang kanyang konsentrasyon sa kanyang trabaho kaya lahat umano ng kanyang enerhiya ay ibubuhos nito sa kanyang tungkulin bilang housing czar.", "Gayunpaman, habang ginagawa umano nito ang kanyang trabaho, tiniyak nito sa kanyang mga supporters na hindi nito pinapabayaan ang kasong kinaharap nito sa PET.", "Si Robredo ay lumamang ng mahigit 200,000 boto kay Marcos noong nakaraang vice presidential election subalit naghain ng election protest ang dating senador.", "Subalit ayon kay Robredo, kahit walang basehan ang protesta ni Marcos ay hindi sila nagpapabaya sa kaso at umaasa ito na mananaig ang katotohan sa bandang huli."], "category": "National", "title": ["VP Leni ayaw paapekto kay Bongbong"]},
{"content": ["Taktika lamang umano para makapag-ingay sa media at maibaling ang atensyon sa iba.", "Ito ang reaksyon ni presidential spokesperson Ernesto Abella kaugnay sa ginawang paghahain ng writ of habeas data sa Supreme Court (SC) ni Senadora Leila de Lima laban kay Pangulong Rodrigo Duterte.", "Mistulang \u201cdiversionary tactic\u201d lamang din aniya ito para mailihis ng senadora ang usapin sa pagkakaugnay nito sa kalakaran ng ilegal na droga sa Bilibid.", "\u201cSenator Leila de Lima is apparently playing the gender card as a shield against mounting evidence of her ties with high-profile drug lords and the proliferation of drug trade in the Bilibid. By portraying herself as a victim she seeks to distance herself from the intimate relationships which were also intertwined with drug trafficking while she was DOJ secretary,\u201d komento ni Abella. Ayon pa kay Abella, ang paghahain ng petisyon sa Korte Suprema ay diskarte ni De Lima para mapagtakpan ang mga ibinibintang laban dito.", "\u201cSenator De Lima\u2019s filing of a petition before the Supreme Court is calculated to generate media noise to drown out the accusations against her,\u201d reaksyon pa ni Abella."], "category": "National", "title": ["SC petition diversionary tactic \u2014 Palasyo"]},
{"content": ["Simula ngayong Martes, hindi na papasok sa Senado si Sen. JV Ejercito upang mapagsilbihan ang ipinataw ng Sandiganba\u00adyan na 90-day suspension sa senador.", "\u201cTomorrow, I will voluntarily start serving this 90-day suspension. I will do so because I respect the rule of law. I believe in the fairness and probity of the Sandiganbayan as an institution,\u201d wika ni Ejercito sa isang privilege speech sa Senado.", "Ginawa ng anak ni dating Pangulong Joseph Estrada ang desisyon matapos ibasura ng Supreme Court (SC) ang mosyon ng senador laban sa suspension order.", "Nanindigan naman si Ejercito na ang pagsunod niya sa suspension order ng Sandiganbayan ay hindi nangangahulugan na tinatanggap din niya na nagkaroon ng anomalya sa pagbili ng 2.1 milyong armas ng San Juan Police noong siya ay alkalde pa ng lungsod.", "Ang desisyon ni Ejercito ay tinanggap naman ng mga senador, pero nanindigan si Senate Majority Leader Vicente \u201cTito\u201d Sotto III na maaari namang hindi sundin ng senador ang suspension order.", "\u201cSa House (of Representatives) hindi nila sinusunod ang suspension order,\u201d katuwiran ni Sotto.", "Hinaharap ng senador ang graft case kaugnay ng binigay na pahintulot nito sa pagbili ng armas ng San Juan Police gamit ang calamity fund."], "category": "National", "title": ["JV suspendido na!"]},
{"content": ["Dead on the spot ang isang\u2002babae\u2002matapos pagbabarilin ng hindi\u00ad pa kilalang mga salarin\u00ad sa madilim na bahagi\u00ad ng Singalong Street sa \u00adMalate, Manila, kahapon ng hatinggabi.", "Ayon sa Manila Police District, patuloy na kinikilala ang biktima na tinatayang nasa edad 22-anyos\u00ad hanggang 26-anyos, may taas na limang talampa\u00adkan, morena, balingkinitan ang katawan, nakasuot ng itim na blouse, maong shorts at itim na sapatos.", "Sa report ni Det. Milbert Balinggan, ng Manila Police District (MPD)-homicide section, dakong alas-12:15 ng hatinggabi nang maganap ang krimen sa madilim na bahagi ng Singalong Street, malapit sa kanto ng Quirino Avenue sa Malate.", "Ayon sa pahayag ni Catherine Gotoc, chairwoman ng Brgy. 688, nagising ang mga ito dahil sa limang magkakasunod na putok ng baril.", "Kasabay nito ay isang taxi at isang \u00admotorsiklo na may sakay na dala\u00adwang lalaki\u00ad ang \u00adnakitang\u2002umalis\u00ad\u2002sa crime\u2002scene\u2002matapos ang pamamaril.", "Nakuha sa lugar ng krimen ang mga gamit ng biktima kabilang ang iPhone 6, mga makeup, susi, panyo at P290 cash, na nakasilid sa isang \u00adpaper bag.", "Patuloy\u2002ang\u2002isinasagawang imbestigasyon ng pulisya at inaalam pa ang mga salarin at ano ang motibo sa pagpatay."], "category": "National", "title": ["BABAE PINAGBABARIL SA DILIM"]},
{"content": ["Good news para sa mga motorista! Nagpatupad ng malaking bawas presyo sa mga produktong petrolyo ang ilang kumpanya ng langis sa bansa na pina\u00adngunahan ng Pilipinas Shell na epek\u00adtibo ngayong umaga (Nobyembre 8).", "Sa ipinadalang text message ni Ina Soriano ng Pilipinas Shell, bumaba ng P0.65 kada litro sa presyo ng gasolina, P1.20 sa kerosene at P1.00 kada litro sa diesel na epektibo ngayong alas-sais ng umaga.", "Inaasahan naman na mag-aanunsyo na rin ng pagbawas sa presyo ng mga produktong petrolyo ang ilan pang oil companies kabilang na ang dalawa pang tinaguriang \u201cBig 3\u201d na kahalintulad rin ng halaga.", "Ayon kay Soriano, ang pagbawas sa presyo ng mga produktong petrolyo ay bunsod ng paggalaw sa pandaigdigang pamilihan.", "Nitong nakaraang mga linggo ay sunud-sunod ang ipinatupad na pagtaas sa presyo ng langis at huling nagpatupad ng \u201crollback\u201d noong Setyembre 6 ng P0.35 kada litro sa kerosene at P0.50 naman sa diesel habang walang paggalaw sa gasoline."], "category": "National", "title": ["Malaking tapyas sa oil price"]},
{"content": ["Inanunsiyo naman kahapon ng Manila Electric Company (Meralco) na bababa ang singil ng kuryente ngayong buwan ng Nobyembre.", "Ayon kay Joe Zaldarriaga, tagapagsalita ng Meralco na mararamdaman ang bawas sa singil sa kuryente ngayong November bill ng mga konsumer sa halagang P0.0781 kada kilowatt hour.", "Katumbas ito ng P16 kabawasan sa November bill ng mga kumokonsumo ng 200 kilowatt hour kada buwan, P24 na bawas sa mga kumokonsumo ng 300 kilowatt hour, P32 sa mga kumokonsumo ng 400 kilowatt hour at P50 sa mga kumokonsumo ng 500 kilowatt hour.", "Ayon kay Zaldarriaga, ang bawas-singil ngayong buwan ang pinakama\u00adbabang power rate na naitala nila mula Enero. Bunsod ito ng pagbaba rin ng singil ng generation charge na P0.0502, transmission charge na bumaba ng P0.0177, taxes na bumaba ng P0.0143 at iba pang charges na bumaba ng P0.0041."], "category": "National", "title": ["Singil sa kuryente, bababa"]},
{"content": ["Dose-dosenang gusali ang nasira matapos ang pagtama ng magnitude 5 na lindol sa Cushing, Oklahoma noong araw ng Linggo.", "Sa ulat ng Associated Press, tinatayang aabot sa 40 hanggang 50 gusali ang nagtamo ng sira dahil sa nasabing lindol.", "Ayon sa U.S. Geological Survey, naging sentro ng lindol ang pangunahing oil hubs sa Oklahoma kung saan ito ay tumama ng pasado alas-7:44 ng umaga na naramdaman din sa Iowa, Illinois at Texas.", "Tiniyak naman ni Oklahoma Governor Mary Fallin na walang naging matinding damage sa oil hub at pa\u00adwang mga katabing gusali ang nadamay gaya ng pag\u00adkabasag ng mga salamin at pagkahulog ng mga bricks.", "Wala ring naitalang mga nasugatan at namatay dahil agad na lumikas sa mga gusali ang mga tao matapos ang lindol.", "Agad na siniyasat ng mga awtoridad ang oil hub para matiyak na walang oil leaks sa nangyaring lindol."], "category": "National", "title": ["Oklahoma quake: 50 gusali nasira"]},
{"content": ["Plano ng pamilya ng nasawing si Albuera Mayor\u00ad Rolando Espinosa na sampahan ng kaso ang mga pulis na sangkot sa pagpatay sa alkalde.", "Magugunitang napatay si Espinosa noong Sabado ng madaling-araw matapos umanong manlaban sa mga elemento ng Criminal Investigation and Detection Group (CIDG) habang nagsisilbi ng search warrant.", "Kamakalawa idinaos ang unang gabi ng burol ni Espinosa Sr. sa kanyang bahay sa Barangay Tinago, Albuera, Leyte.", "Sa unang araw, tanging ang mga kamag-anak at kapitbahay ng alkalde ang dumalo. Tumanggi ang pamilya na magpaunlak ng panayam sa media.", "Nauna nang ipinaha\u00adyag ng abogado ng pamil\u00adya na si Lanie Villarino na umano\u2019y overkill ang nangyari matapos na ilabas ang autopsy report sa bangkay ng alkalde.", "Nangangamba na ngayon para sa kani-kanilang seguridad ang labing-apat pang testigo na hawak ng Albuera Police na pawang may kina\u00adlaman sa illegal drug trade sa Eastern Visayas.", "Ayon kay Chief Insp. Jovie Espenido, hepe ng Albuera Police, sa 15 testigo na kanilang hawak at nakuhanan ng salaysay, 14 na lamang ang natitira matapos mapatay si Ma\u00adyor Rolando Espinosa Sr.", "Mayroon nang itina\u00adlaga ang National Bureau of Investigation (NBI) na magsasagawa ng hiwalay ng imbestigasyon kaugnay ng pagkamatay ni Albuera Mayor Rolando \u00adEspinosa.", "Ayon kay NBI spokesman Ferdinand Lavin, si Gerry Abierra na acting Regional Director ng NBI sa Eastern Visayas, ang mangunguna sa na\u00adsabing pagsisiyasat.", "Kung ang pagbabasehan ang dokumentong nakarating sa Department of Justice (DOJ), aabot sa mahigit 50 indibiduwal ang kasama sa mga pina\u00adngalanan ni Mayor\u00ad Espinosa sa kanyang \u00adjudicial \u00adaffidavit.", "Ito ang sinabi ng DOJ kung saan kabilang sa mga pangalang nakasaad ay ang isang Governor Petilla at Vice Governor Loreto.", "Kasama sa pinangalanan sina dating DOJ secretary at ngayon ay Senador Leila De Lima, Gen. Dolina, Gen. Loot, Gen. Espina, Senior Supt. Macanas, Senior Insp. Magamay, SPO1 Blanco, Chief Insp. Camacho, Supt. Masauding CIDG, Supt. Jambiran, Supt. Elmer Cinco, Fiscal Onate, Chief Insp. Abordo, PO3 Arafol, SPO1 Torrefiel CIDG, Senior Insp. Javines, Chief Insp. Landia, L. Gavales, Wennie Codilla, Senior Insp. Cartala T.,Senior Insp. Rio Tan, Mat Torres, BJMP-Fernandez, BJMP-Nunez, Sixto Dela Victoria, Senior Insp. Pardinas, Vice Mayor Baybay, Mike Carry, Capt. Albor Army, Brgy. Capt. Marjun Magno, Mayor Monching Tan, Capt. Norman Sta. Iglesia, Capt. Andres Cruz, Capt. Alberto Sumaliag, Capt. Eleonor Bacusmo, Capt. Delia Batistis, Atty. Bato, Atty. Ungab, Ching Veloso, Chief Insp. Diaz, Tony Santiago, Paul Tan, Jojo Doyon, John Pilapil (media), Kag. Janet Pulido, Linao (media), Yudz (media) at Lalaine Jimenia (media)."], "category": "National", "title": ["PAMILYA ESPINOSA MAGDEDEMANDA"]},
{"content": ["Berdugo!", "Ito ang isa sa matatapang na binita\u00adwang salita ni Senador Leila de Lima patungkol kay Pangulong Rodrigo Duterte kasabay ng pagsasampa nito ng kaso laban sa Presidente.", "Kahapon ay ipinaramdam na ng senadora ang kanyang pagbuwelta kay Pangulong Duterte sa mga ginawang panggigipit, paninira at panghihiya sa kanya nitong mga nagdaang araw.", "Ito\u2019y matapos na isampa ng senadora sa Korte Suprema ang petition for writ of habeas data na una niyang sinabi na kanyang isasampa laban sa Pangulo na maituturing na test case sa doctrine of presidential immunity from suit.", "\u201cHe (President) started doing to me slowly what was done to victims of extrajudicial killings, he was killing me. Not even figuratively, but literally. He even admitted it: he wanted to drive me to suicide. He had imposed his own brand of death penalty by bullying through the misuse, abuse and exploitation of the power of the office of the President with the complicity of certain members of Congress and professional trolls and bullies. And he himself was executing it. Berdugo!\u201d", "Ang writ of habeas data ay remedyo ng isang tao kung saan ang kanyang karapatan to privacy in life, liberty or security ay nilabag.", "Una nang iginiit ng senadora na may mga pagkakataon na hindi maaring i-invoke ang presidential immunity for suit.", "Sa kanyang 26-pahinang petition for habeas data, tinukoy ng senadora ang mga pagkakataon na siya\u2019y pinahiya, siniraan at binato ng mga personal na bagay ng Pangulo na maituturing nang \u201coutside the realm of legitimate public concern\u201d. Partikular na umano rito ang banat ukol sa kanyang pakikipagrelasyon sa da\u00adting driver na si Ronnie Dayan.", "\u201cNakasaad po sa petition namin \u2018yung ilan-ilan na okasyon na nagmumura at kung anu-ano po \u2018yung sinasabi niya tungkol sa aking pagkababae na wala hong kinalaman sa kanyang posisyon bilang Pangulo,\u201d ayon pa kay De Lima.", "Ang naturang aksyon at atake umano ng Pa\u00adngulo ay \u201cconstitute unlawful, unofficial conduct that have nothing to do with the President\u2019s duties and responsibilities\u201d.", "Nakasaad pa sa petition, \u201cThe verbal attacks on petitioner\u2019s womanhood and threats on her person are not covered by presidential immunity from suit because they are not the official acts of a President\u2026They constitute unlawful, unofficial conduct that have nothing to do with the President\u2019s duties and responsibilities.\u201d", "Bukod sa petition, nagsumite rin sa Korte Suprema ang senadora ng compact disc na naglalaman ng video at audio recordings ng mga personal na paninira at pang-aatake nito laban sa senadora.", "Dagdag pa ng senadora, isa pa lamang ito sa mga serye ng kasong kanyang isasampa laban sa Pangulo.", "\u201cI\u2019m sick and tired of being a victim who\u2019s always on the defensive,\u201d sambit pa nito."], "category": "National", "title": ["BERDUGO!"]},
{"content": ["Hindi na nakapalag ang isang incumbent barangay kagawad na tulak ng iligal na droga matapos itong posasan ng pulisya sa isinagawang buy-bust operation laban sa kanya kamakalawa ng gabi sa Sipocot, Camarines Sur.", "Kinilala ang nadakip na suspek na si Romeo Alcala, 44, incumbent kagawad sa Barangay Tible ng nabatid na bayan.", "Ayon kay Chief Insp. Jerome Lazado Regachuelo, hepe ng Sipocot Municipal Police Station (MPS), kamakalawa ng gabi ay nagsagawa sila ng buy-bust operation laban sa suspek sa Brgy. Tible matapos ang ilang linggong surveillance operation hinggil sa umano\u2019y pagtutulak ng shabu ng kagawad.", "Isang police poseur buyer ang bumili ng halagang P500 shabu sa suspek at ng magkapalitan na ng droga at pera ay saka na inaresto ang kagawad na hindi na nakapalag pa.", "Nakuha sa pag-iingat nito\u2002ang\u2002P500\u2002marked money, ilang\u2002sachet\u2002ng shabu at cellphone na gi\u00adnamit niyang transaksyon sa poseur buyer."], "category": "National", "title": ["Kagawad na tulak nalambat"]},
{"content": ["Patay\u2002ang\u2002isang\u2002menor-de-edad matapos na ito ay barilin ng kanilang pinagnanakawan sa Brgy. San Francisco, Bi\u00f1an City, Laguna kamakalawa ng gabi.", "Batay sa imbestigasyon ng Bi\u00f1an Police, pumasok ang apat na menor-de-edad na may mga edad na 13 hanggang 17-anyos sa bahay ng isang Abelardo dela Cruz, na naninirahan sa abroad.", "Tiyempo namang bumisita sa bahay ang pamangkin ni Cruz na si David Reyes, empleyado ng Bi\u00f1an City hall, at naaktuhan nitong ninanakaw ng a\u00adpat ang mga gamit sa bahay.", "Subalit biglang nagbunot ng baril ang 17-anyos na suspek na si Jimmy kung saan naagaw naman ito ni Reyes.", "Tinangka pa uling saksakin ng binatilyo si Reyes kaya napilitan na umano itong barilin ang suspek na agad nitong ikinasawi.", "Na-trap naman sa loob ng bahay ang tatlo pang suspek at nahuli ng mga nagrespondeng pulis.", "Inamin ng mga ito na ito na ang ikalawang ulit nilang pagnanakaw sa nasabing bahay."], "category": "National", "title": ["Binatilyo todas sa pagnanakaw"]},
{"content": ["Apat na bangkay ng mga hinihinalang salvage victim na pawang may mga tama ng bala sa iba\u2019t ibang bahagi ng katawan, ang natagpuan sa tabing kalsada sa Batangas City, kamakalawa ng gabi.", "Sa apat na bangkay, tanging si Michael Khi\u00adan Bautista y Brodeth, 31-anyos ng Brgy. Sabang Center, Lipa City, Batangas, ang kinilala ng Batangas City Component Police Station, habang ang tatlo sa kanila ay kasalukuyang pang inaalam ng pulisya ang pagkakakilanlan.", "Nabatid na pasado alas-nuebe ng gabi ng madiskubre sa National Road na sakop ng Barangay Calicanto ang mga bangkay ng apat na lalake, pawang nakatali ng packaging tape ang kamay ng mga ito, tatlo sa kanila ay binalot din ng packaging tape ang mukha, habang ang isa ay isinilid naman sa sako.", "Sa tabi ng mga bangkay ay isang karatula ang nagsasaad na \u201cHOLDAPER KAMI \u2018WAG TULARAN\u201d, bukod pa sa narekober na 10 basyo ng calibre .45 at isang basyo ng calibre 5.56mm."], "category": "National", "title": ["4 na holdaper iniligpit"]},
{"content": ["Nagprotesta ang bansang Japan sa China matapos maglayag ang ilang mga barko ng Chinese Coast Guard sa pinag-aagawan nilang isla sa East China Sea.", "Ayon sa Japan Coast Guard, dakong alas-10:00 ng umaga ng Linggo, naglayag ang apat na Chinese vessels sa karagatang pumapaligid sa mga islang tinatawag na Senkaku sa Japan at Diaoyu naman sa China.", "Umalis din naman ang mga naturang barko makalipas ang dalawang oras.", "Dahil dito, nagprotesta ang Japan sa foreign ministry ng China sa pamamagitan ng embahada nito sa Beijing, kung saan iginiit nila na ang mga islang pinuntahan ng mga barko ay kanilang teritoryo."], "category": "National", "title": ["Japan nagprotesta vs China"]},
{"content": ["Nag-alay ng espesyal na misa si Pope Francis sa may 1,000 prisoners at nagbigay ng pag-asa sa mga ito na magbabago ng buhay.", "Ayon sa ulat ng Agence-France Presse (AFP), dinaluhan ng mga preso at mga prison staff at volunteers na aabot sa 3,000 ang espesyal na misa sa Vatican na personal na dinaluhan ng Santo Papa.", "Sinasabing ito ang kauna-unahang pagkakataon na maraming preso ang tinanggap ni Pope Francis sa Va\u00adtican bagama\u2019t regular na nakikipag-ugnayan ito sa mga preso sa Italy at sa ibang bansa.", "Ang mga preso ay nanggaling sa Italy at Spain gayundin sa Britain, Mexico, at South Africa.", "Sa kanyang pahayag, sinabi ni Pope Francis na hindi dapat mawalan ng pag-asa ang mga preso dahil sa may-awa ang Panginoon."], "category": "National", "title": ["Preso inalayan ng misa ni Pope Francis"]},
{"content": ["Isang bagong Low Pressure Area (LPA) o \u00adsama ng panahon sa sila\u00adngan ng Hinatuan,\u00ad Suri\u00adgao del Sur ang binabantayan\u2002ng\u2002Philippine\u00ad Atmos\u00adpheric Geophysi\u00adcal and Astronomical Services Administration \u00ad(PAGASA).", "Pero sa pagtaya ng weather bureau, hindi\u00ad magtatagal ay malulusaw\u00ad din ang naturang LPA at maliit ang tiyansang mabuo bilang ganap na bagyo.", "Sa kabila nito, nagdadala pa rin ng pagsusungit ng panahon at panaka-nakang pag-ulan ang weather disturbance sa CARAGA at Davao region.", "Nakaranas din ang Metro Manila kahapon ng isolated rain showers, gayundin ang iba pang bahagi ng bansa.", "Samantala,\u2002\u00adpormal nang\u2002inanunsyo\u2002ng PAGASA\u00ad na wala\u00ad nang banta\u00ad sa bansa\u00ad ang bagyong \u2018Meari\u2019\u2002na\u2002lumihis\u00ad papalayo\u00ad ng Philippine\u00ad Area of Responsibi\u00adlity (PAR)."], "category": "National", "title": ["Sama ng panahon sa Surigao"]},
{"content": [" \u2014 Muling umatake ang Abu Sayyaf sa karagatan ng Sabah sa Malaysia at dinukot ang isang German yachter at pinatay pa matapos na gahasain ang babaeng kasama nito.", "Nakilala ang pinaslang na dayuhan na si Sabina Wetch, nasa edad 50, habang ang dinukot ay kinila\u00adlang si Juegen Kantner, 70.", "Natagpuan kamakalawa ang kanilang yate na palutang-lutang sa karagatan\u2002\u2018di-kalayuan sa bayan ng Pangutaran sa Sulu sa magulong Autono\u00admous Region in Muslim Mindanao. Dinala naman kahapon sa Port of Bongao sa Tawi-Tawi ang naturang barko, ayon kay Army Major Filemon Tan, spokesman ng Western Mindanao Command.", "Sinabi ni Tan na nakahubad ang babae at puno ng sugat sa katawan at posibleng ginahasa ng Abu Sayyaf. Nakita rin sa yate ang isang shotgun. \u201cThe cadaver sustained gunshot wounds and was discovered inside the yacht bearing a German flag with markings Rock All. A shotgun was also recovered besides the body. The body found was naked and had several contusions to the face and was possibly raped,\u201d ani Tan.", "Idinagdag pa ni Tan na tumawag sa isang media outlet si Abu Sayyaf\u00ad sub-leader, Muamar\u00ad Askali,\u00ad alyas\u2002\u2018Aboo\u2002Rami\u2019,\u00ad upang sabihin na bihag\u00ad nila\u2002si\u2002Kantner.\u2002Hindi\u00ad naman sinabi ni Askali\u00ad kung magkanong ransom\u00ad ang hinihingi ng Abu Sayyaf kapalit ng bihag."], "category": "National", "title": ["German dinukot ng Sayyaf, kasamahan pinatay"]},
{"content": ["Nakahinga na ng maluwag at nabunutan ng tinik ang kampo ni Democratic standard bearer Hillary Clinton sa muling pag-absuwelto sa kaniya ng Federal Bureau of Investigation (FBI) sa kasong kriminal kaugnay sa kontrobersyal na mga e-mail.", "Ayon sa ulat, sinabi ng communications director ni Clinton na si Jennifer Palmieri, noon pa man ay kampante silang walang bago sa pangalawang imbestigasyon ng FBI.", "Gayunpaman, aminado ang ilang miyembro ng partido na nagdulot na ng pinsala ang kontrobersiya sa kampanya ni Clinton.", "Base sa internal polling ng partido, ilang independent at Republican voters ang umatras ng suporta kay Clinton, matapos ianunsyo ng FBI noong nakaraang linggo na panibagong imbestigasyon ang ginagawa laban sa dating Secretary of State.", "Ngunit kahapon ay inanunsyo ng FBI na batay sa isinagawang review sa e-mails ni Clinton, walang nakitang bago at ang iba ay pareho lang sa mga e-mails na dati na nilang siniyasat."], "category": "National", "title": ["Hillary nabunutan ng tinik"]},
{"content": ["Sa pangalawang pagkakataon hindi na nakaligtas sa pagpapatiwakal ang isang lesbian na iniwan ng kanyang girlfriend sa Brgy. Mojon, Liliw, Laguna.", "Kinilala ang biktima na si Hanna Pauline Collo, 24-anyos, na kamakalawa ng tanghali ay nadiskubreng nagbigti sa isang puno malapit sa kanilang tahanan gamit ang nylon chords.", "Sa imbestigasyon ng pulisya, araw ng Sabado ay nakipag-inuman pa ang biktima sa kanyang mga kaibigan subalit matapos \u2018yun ay \u2018di na ito matagpuan kung saan nagpunta.", "Nadiskubre na lamang ng mga batang naglalaro ang bangkay ng biktima na nakabitin sa puno.", "Ayon sa magulang ng biktima, ilang araw na umanong depressed ang biktima simula nang magkalabuan ito at ang kanyang girlfriend.", "Sa cellphone ng biktima, nakita ang text messages na \u201cOK TAPOS NA TALAGA ANG LAHAT AQ NA ANG TATAPOS\u201d na ipinadala sa kanyang girlfriend bago ito nagpakamatay."], "category": "National", "title": ["Iniwan ng GF, tibo nagbigti"]},
{"content": ["Dalawang magkakahiwalay na sunog ang naganap kamakalawa hanggang kahapon ng umaga sa Para\u00f1aque at Taguig City.", "Sa Para\u00f1aque City, da\u00adlawang ginang ang nasuga\u00adtan habang 20 bahay ang tinupok ng apoy sa naganap na sunog kahapon ng umaga sa Barangay Moonwalk.", "Agad naman naisugod sa Para\u00f1aque Medical Center ang dalawang sugatan na ginang na nakilalang sina Medina Vargas, 59 at Gilma Carasco, 39, ng Glenn St. nang nasabing lungsod sanhi ng mga tinamong sugat at pasa sa katawan matapos itong tumalon mula sa kanilang bintana.", "Batay sa report ng Para\u00f1aque Bureau of Fire Protection dakong alas-9:30 ng umaga nang mag-umpisa ang sunog sa bahay ng isang nagngangalang Rolly Supitran, tenant sa No. 1239 Haize St. Barangay Moonwalk nang nasabing lungsod na mabilis kumalat sa lugar.", "Sa Taguig City, tinupok ng apoy ang may 12 kabahayan habang nasa 24 na pamilya ang nawalan ng tahanan sa dala\u00adwang oras na naganap na sunog sa Western Bicutan, kamakalawa ng gabi.", "Ayon kay Bureau of Fire Protection Fire (BFP) Marshal Chief Inspector Junito Maslang nagsimula ang sunog dakong alas-10:00 ng gabi mula sa tahanan ng isang Merlinda Pangarunon na mabilis kumalat ang apoy sa mga kalapit na bahay na pawang gawa lamang sa light materials."], "category": "National", "title": ["Sunog sa Taguig at Para\u00f1aque"]},
{"content": ["Isang aktibong pulis ang tinutugaygayan na ngayon ng PNP-Anti Kidnapping Group na sangkot sa kidnapping for ransom.", "Ito ang kinumpirma ni PNP AKG Director Sr. Supt. Manolo Ozaeta, kasabay ng pahayag na ang nasabing pulis na nasa active service pa ay miyembro ng sindikato na nasa likod ng anim na mga kaso ng kidnapping na naitala sa Binondo, Maynila.", "Sinabi ni Ozaeta na nakalalaya pa ang nasabing pulis pero binabantayan na ng kanilang mga tauhan kasabay din ng pangangalap ng sapat na ebidensiya upang masampahan ito ng kaso.", "Kahapon nang kumpirmahin din ni Ozaeta na sa anim na kaso ng kidnapping na naitala sa Binondo ay lahat nakapagbayad ng ransom mula sa halagang lima\u00a0hanggang sa P20 milyon.", "Pagbubunyag pa ni Ozaeta na ginagamit umano ng sindikato ang anti-drug campaign ng pamahalaan upang takutin ang kanilang mga biktima."], "category": "National", "title": ["Pulis sangkot sa kidnap for ransom"]},
{"content": ["Isang bangkay ang natagpuan sa labas ng isang simbahan sa Pandacan, Maynila kamakalawa ng madaling-araw.", "Kinilala ni P/Supt. Emerey Abating, station commander\u00ad ng Manila Police District (MPD)-Station 10 (Pandacan), ang biktima sa pangalang Dagul, nasa hustong gulang, at residente ng Dakota Street, Adriatico, Manila.", "Nabatid na ilang bystander ang nakadiskubre sa bangkay ng biktima habang nakasalampak sa sementadong upuan sa waiting shed sa harapan ng Sto. Ni\u00f1o Parish Church na matatagpuan sa Jesus Street sa Pandacan dakong alas-dos ng madaling-araw.", "Wala namang nakitang anumang palatandaan ang mga pulis na sinadya ang pagkamatay ng biktima, kaya\u2019t hinala ng mga ito na sakit ang kanyang ikinasawi.", "Huli umanong nakitang buhay ang biktima na malungkot na nakaupo sa naturang waiting shed dakong alas-12:00 ng hatinggabi."], "category": "National", "title": ["Bangkay sa simbahan"]},
{"content": ["Atras-abante man sa una, napagdesisyunan din ni Pangulong Rodrigo Duterte na lalagdaan nito ang Paris agreement o ang climate change deal.", "Ito ay alinsunod umano sa napagbotohan sa ginanap na pulong ng gabinete noong nakaraang linggo (Nobyembre 3, ng kasalukuyang taon).", "\u201cBy the way, after so much debate \u2018yung climate change, pipirmahan ko because a unanimous vote except for one or two. Ako \u2018yung isa which was arguing about. If it\u2019s a binding treaty, you have to have a sanction. But it\u2019s binding. If you read the treaty, it\u2019s binding but there is no sanction. So that if it is a low country in terms of economic level, the big ones will always force upon you to do it. But if it is the highly industrialized countries, there\u2019s nothing you can do about it because \u2018yung sanction sa\u2026 cannot be done by the smaller nations, let alone without the powers of pressure,\u201d paghahayag ni Duterte sa ginanap na oath-taking ng mga bagong opisyales ng National Press Club (NPC) sa Malaca\u00f1ang kahapon.", "Binanggit ng Presidente na ikinonsulta nito sa kanyang gabinete ang usapin hinggil sa Paris agreement.", "\u201cAko naman, because it\u2019s a Cabinet decision, I\u2019ll go along with it and sign it. As I have promised you, I will not solve this problem alone. I will give it, place it on the table, give the Cabinet members, the whole of the Cabinet to vote. Kasi ako ngayon, hindi talaga ako kampante. Of course, we are now bound if we sign it. But in matters of enforcement, if they say it\u2019s a binding treaty, there has to be a sanction. So otherwise if you don\u2019t, there\u2019s something coming up your way. The problem is, read again and again and then you\u2019ll find that there is sanction. Even in the matter of contributing the money to a common fund,\u201d dagdag ni Pangulong Digong.", "Matatandaan na noong nakaraang linggo ay nagpahayag ang Presidente ng pagdududa hinggil sa climate change deal kung kinakailangan ba itong ratipikahan ng Pilipinas."], "category": "National", "title": ["PDigong \u2018go\u2019 na sa Paris agreement"]},
{"content": ["Nasa hot water ngayon ang dalawang rookie policemen matapos arestuhin sa isang entrapment operation kaugnay sa iligal na droga sa Surigao City.", "Inihahanda na ang kasong paglabag sa Dange\u00adrous Drugs Act of 2002 ang dalawang pulis na sina PO1 Arnel Galve Odog, alyas Nonoy, 46, residente ng P. Reyes Extension, Brgy. Taft, Surigao City at PO2 Ronnie Capanpan Custodio, alyas Ronron, 31, residente ng P\u00adarrucho St., Brgy. Washington.", "Si Odog ay aktibong miyembro ng PNP Maritime Group na nakatalaga sa Police Regional Office-13 habang si Custodio ay nakatalaga sa Tagana-an Municipal Police Station.", "Dinakip ang dalawa sa isang entrapment operation ng Surigao City Police sa isang inn sa Burgos St., Brgy. Washington, Surigao City noong Sabado.", "Nakumpiska mula sa kanilang posesyon ang P1,000 marked money, 10 sachets ng shabu na may street value na P13,600 at mga shabu paraphernalias."], "category": "National", "title": ["2 bagitong pulis dinampot sa droga"]},
{"content": ["Hindi na umbot ng buhay sa ospital ang isang 5-anyos na batang lalaki matapos na aksidenteng maatrasan ng nakaparadang sasakyan, na umano\u2019y ginawang playground ng mga kapwa paslit na kalaro ng biktima.", "Sa nakalap na ulat mula Lipa Component Police Station sa Batangas, nabatid na dakong ala-1:30 ng hapon kamakalawa, nang magsimulang maglaro sa loob ng nakaparadang Rebuilt Jitney (XGM 7521) na pag-aari ni Rodel Maglinao y Virrey, 42-anyos ng Brgy. Antipolo Del Norte, Lipa City, ang grupo ng biktimang si Jayson King Castro y Rojo ng Brgy. Antipolo Del Sur.", "Nakaparada umano ang sasakyan malapit sa bahay ng biktima kaya\u2019t naisipang maglaro sa loob nito ang mga paslit, ngunit isa sa kanila ang di sinasadyang nagalaw ang kambyo ng sasakyan, dahilan para umandar ito ng paatras nang mawala sa \u2018neutral shift\u2019 ang gear.", "Sa takot sa pangyayari ay isa-isang naglundagan palabas ng dyip ang mga bata, ngunit sinamang-palad na maatrasan ang biktima na pumailalim pa rito, deklarado itong DOA sa Lipa City District Hospital, habang pansa\u00admantalang nasa kustodya ng pulisya ang dyip at driver/owner nito."], "category": "National", "title": ["Paslit pisak sa dyip"]},
{"content": ["Nakaligtas sa tiyak na kapahamakan ang isang 53-anyos na Indian natio\u00adnal, matapos makatakbo at makahingi ng saklolo nang sipain ng dalawang nagpakilala umanong holdaper na riding-in-tandem, ang sinasakyang motorsiklo nito, kamakalawa ng umaga sa may G. Tuazon St. Sampaloc, Maynila.", "Sinampahan ng kasong robbery hold-up ng Manila Police District-General Assignment and Investigation Section (MPD-GAIS) sa Manila Prosecutors Office, ang mga suspek na si William Fernandez Ang, 46, negosyante at residente ng 191-B Nadurata St. 7th Avenue Caloocan City at Allan Jose Pajical, 37, Buy and sell agent at taga 1010 Prudencio St. Sampaloc, Maynila.", "Ayon kay SPO2 James Poso, imbestigador ng MPD-GAIS, ang dala\u00adwang suspek ay inireklamo ng biktimang si Jarnail Singh, 53 at taga-540 J Alcantara Valencia, Sampaloc, Maynila.", "Ito ay naganap umano dakong alas-10:30 ng umaga habang binabagtas nito ang Bustillos St. sakay ng kanyang XRM Honda na may plakang P13048 nang mapansin niya na may apat na lalaki na nakasakay sa dalawang motorsiklo ang sumusunod sa kanya.", "Dinikitan umano siya ng isa sa 2 tandem at nagsalita umano si Ang ng \u201cTabi, tabi Hold-up to\u201d sabay sipa sa tagiliran ng motorsiklo ng biktima dahilan para matumba sa kalsada."], "category": "National", "title": ["Tandem na holdaper kalaboso"]},
{"content": ["Bangkay na bumulagta ang isang hindi kilalang\u2002lalaki na umano\u2019y drug suspect makaraang manlaban sa mga awtoridad habang tatlo pa ang naaresto sa isinagawang Oplan Galugad ng Quezon City Police District (QCPD) sa Novaliches ng nasabing lungsod, kamakalawa ng gabi.", "Sa report na isinumite kay QCPD Director P/Senior Supt. Guillermo Eleazar, ng Novaliches Police Stn.4, isinalarawan ang nasawing suspek na nasa 30-35, payat, moreno, 5\u20195\u2019-5\u20196\u201d ang taas.", "Habang ang mga naarestong suspek ay nakilalang sina Jhan Dave Ramirez, Adrian Mark Musa at Noly Requez, pawang residente ng Brgy. Sta. Monica N\u00adovaliches.", "Ayon sa report ni PO3 Mark Evaristo, ang ope-rasyon ay isinagawa ng N\u00adovaliches Police Station-4 sa pamumuno ni P/Senior Insp. Romulo Terrado at 50 personnel nito dakong alas-8:30 ng gabi sa may No. 28 Geronimo St. Brgy. Sta. Monica, Novaliches."], "category": "National", "title": ["4 drug suspect nadale sa Oplan Galugad"]},
{"content": ["Nabulabog ang isinagawang campaign rally ni Republican Presidential candidate na si Donald Trump makaraang sapilitan itong ilikas dahil sa banta sa seguridad nito sa Reno, Nevada.", "Ayon sa ulat, kinaladkad pababa ng stage ng mga US Secret Service agents si Trump habang nasa gitna ng rally nito.", "Sinasabing isang lalaki na nasa harap ng crowd ang pinalibutan ng Secret Service agents at kinapkapan bagong kinaladkad palabas ng venue habang nasa likod ang kamay.", "Ayon sa Secret Service, sumigaw ng \u201cgun\u201d ang hindi pa natukoy na suspek.", "Ngunit wala naman umanong nakuhang baril sa suspek.", "Ngunit the show must go on para kay Trump na bumalik pa rin sa stage kasunod ng insidente."], "category": "National", "title": ["Rally ni Trump nabulabog"]},
{"content": ["PALAYAN CITY, Nueva Ecija \u2014 Binawian ng buhay ang isang 59-anyos na tricycle driver makaraang makaladkad ng trak kung saan siya pumailalim dito sa aksidenteng naganap noong Biyernes ng hapon sa kahabaan ng Nueva Ecija- Aurora Road sakop ng Barangay Caballero rito.", "Sa ulat ni P/Supt. Angel Bondoc nakilala ang nasawi na si Renato Bernardo Bauat Sr. residente ng Brgy. Atate sa lungsod na ito na hindi na umabot ng buhay sa Integrated City Health Center dito.", "Ayon kay PO2 Jay Fidel Libres na dakong alas-singko ng hapon patungong Bongabon si Bauat Sr. na nagmamaneho ng tricycle (NO 34436) nang magtangkang mag-overtake sa isang elf truck (RNW 344) na minamaneho ni Rodel Guillermo Sabado, 30.", "Aksidente umanong sumabit ang sidecar ng tricycle sa fender ng elf at tumagilid ito dahil nawalan ng kontrol sa manibela si Bauat Sr."], "category": "National", "title": ["Driver patay sa aksidente"]},
{"content": ["Nabulabog ang isang paliparan sa bansang Istanbul makaraan nang tangkaing pa\u00adsabugan ng hininihilang miyembro ng teroristang grupo.", "Ayon sa ulat, isang kahina-hinalang package ang iniwan sa Ataturk International Airport kung kaya\u2019t agad na nagresponde ang security forces at isinailalim sa lockdown ang nasabing paliparan para hanapin ang nag-iwan nito.", "Ilang putok din ng baril ang umalingaw\u00adngaw nang makipagpa\u00adlitan ng putok ang mga suspek na nakasakay sa motorsiko sa mga awtoridad.", "Dito ay sugatan ang isa sa mga suspek habang nadakip din ang isa pa matapos ang mahabang habulan.", "Sinasabing muntik nang sumabog ang laman ng package kung hindi naagapan ng mga awtoridad at naaresto ang nasa likod ng nasabing bantang pagpapasabog."], "category": "National", "title": ["2 inaresto sa airport bomb try"]},
{"content": ["Ibubuhos umano ng Mababang Kapulungan ng Kongreso ang kanilang atensyon sa pagbabalik trabaho ngayong araw ang pagpapatibay sa mga priority bills tulad ng pagbabalik ng parusang kamatayan sa bansa.", "Ito ang nabatid kay House deputy speaker Raneo Abu, ukol sa magiging agenda ng Kamara mula ngayong araw na ito hanggang ikalawang linggo ng Disyembre bago ang kanilang Christmas break.", "\u201cWe have to raise the level of fear, especially among criminals. Death penalty for heinous crimes should be restored because it shows that the criminal justice system has been failing,\u201d ani Abu.", "Maliban dito, inaasa\u00adhang pagtitibayin din umano ang panukalang bigyan ng emergency power si Pangulong Rodrigo Duterte para maresolba ang problema ng trapiko, hindi lamang sa Metro Manila kundi sa Metro Cebu at Davao City.", "\u201cWe will be persistent in working very hard for the interests of the common people. The President needs necessary legislation for him to effect meaningful and genuine change as he promised such as addressing traffic through Traffic Crisis Act and working on federalism to address inequalities,\u201d ayon pa sa House leader.", "Nasa top priority din umano ng Kamara ang Charter Change (ChaCha) dahil isa ito sa mga ipinangako ni Duterte noong panahon ng kampanya para mapalitan ang sistema ng gobyerno mula sa kasalukuyang presidential tungo sa Federal system."], "category": "National", "title": ["Death penalty, E-power, ChaCha, budget nakapila sa balik-trabaho ng Kongreso"]},
{"content": ["P1 hanggang P1.20 kada litro ang matatapyas sa presyo ng produktong petrolyo ngayong linggo.", "Ito ay base sa naunang kuwenta ng mga oil players na posibleng ipatupad simula bukas \u2013 araw ng Martes.", "Sa inisyal na impormasyong nakuha ng Abante pinakamalaking matatapyas sa presyo ng kerosene na papalo sa P1 hanggang P1.20 kada litrong rollback.", "Naglalaro naman sa P0.90 hanggang P1 ang bawas sa presyo ng kada litro ng diesel, habang P0.70 hanggang P0.80 naman sa gasolina.", "Bagama\u2019t wala pang pinal na kumpirmasyon ang mga higanteng oil companies hinggil sa eksaktong halaga ng rollback, susunod din ang mga maliliit na oil players sa price adjustment upang makasabay sa presyuhan ng oil products.", "Ang inaasahang price rollback ay bunsod ng pagbaba ng presyo ng produktong petrolyo sa pandaigdigang merkado."], "category": "National", "title": ["Bigtime rollback sa oil products"]},
{"content": ["Tiwala si Bayan Muna party-list Rep. Carlos Zarate na hindi haharangin ni Pangulong Rodrigo Duterte ang panukalang batas na magtataas ng pensyon ng mga retiradong miyembro ng Social Security System (SSS).", "Ayon kay Zarate sa isang panayam kahapon, wala silang nakikitang indikasyon na gagayahin ni Duterte si dating Pangulong Benigno \u201cNoynoy\u201d Aquino III na ibinasura ang P2,000 pension hike ng mga SSS pensioners.", "\u201cSo far doon sa kanyang pinangako mula sa panahon ng kampanya ay nakita namin na firm pa naman ang kanyang paninindigan dyan,\u201d pahayag ni Zarate kaya mas malaki aniya ang pag-asang maibigay na ang dagdag na pensyon sa mga miyembro ng SSS na nagretiro na at pawang senior citizens na.", "Sinabi ng mambabatas na kahit si Duterte na isa ng senior citizen ay ramdam umano ang problema ng mga matatanda kaya naniniwala ito na hindi hahadlangan ng Pangulo ang nasabing panukala.", "Inaasahan na aaprubahan na umano ang komite report sa nasabing panukala sa Kamara habang paakyat na umano sa plenaryo ng Senado ang kanilang hiwalay na bersyon.", "Subalit tiniyak ni Zarate na hindi kasama sa ilalabas na committee report ang hulugang sistema tulad ng nais ng SSS kung saan 4 na taon ibibigay ang P2,000 o tig-P500 kada taon.", " \u201cHindi na dapat staggered ito. Ang proposal nila magbibigay ng 500 lang every year. Hindi talaga maramdaman yan ng ating senior citizens. What is 500 a year? Eh yong 2,000 nga lalabas lang na 66 pesos a day yan na dagdag. What is 66 pesos a day? Hindi nga yan makabili ng masarap sarap at masustansiyang pagkain para sa ating mga senior citizen,\u201d ayon pa kay Zarate."], "category": "National", "title": ["\u2018Wag sanang harangin ang SSS pension hike"]},
{"content": ["Walang naitalang anumang aberya at naging tahimik sa pangkalahatan ang unang linggo ng pagdaraos ng 2016 Bar Exa\u00adminations sa University of Santo Tomas (UST) sa Sampaloc, Maynila, kasunod na rin nang mahigpit na seguridad na ipinatupad ng pamunuan ng Manila Police District (MPD).", "Nagpakalat si MPD Director PS/Supt. Joel Coronel ng mga pulis na magpapatrulya sa mga kalsada sa paligid ng UST, tulad ng Espana Boulevard, Lacson Avenue, Dapitan at Noval Streets.", "Tumulong rin naman sa pagbabantay ang mga K-9 units, National Bureau of Investigation (NBI), at Philippine Coast Guard (PCG), na 6:30 pa lamang ng umaga ay naka-assemble na sa paligid ng unibersidad.", "Mahigpit ding pinairal ang liquor ban simula kamakalawa ng hatinggabi hanggang ngayong hatinggabi."], "category": "National", "title": ["Unang linggo ng Bar exam, mapayapa"]},
{"content": ["Sadyang iniligpit si Espinosa!", "Ito ang paniniwala ng ilang mambabatas sa kaduda-dudang sirkums\u00adtansya sa pagkamatay ni Albuera, Leyte Mayor Rolando Espinosa Sr. sa loob ng kanyang selda sa Baybay, Leyte noong Sabado ng madaling-araw.", "Ito ang ibinatong tanong ni Liberal Party Congressman Teddy Brawner Baguilat sa Philip\u00adpine National Police (PNP) partikular na sa Criminal Investigation Detection Group (CIDG) sa Region 8 matapos mapatay ng kanilang mga tauhan si Espinosa sa loob ng kanyang kulungan.", "Maraming iregularidad na nakikita umano ang mambabatas sa ope\u00adrasyong ito ng CIDG dahil nag-serve ng warrant ang kanilang mga tauhan sa loob mismong ng nakakulong na suspek at madaling-araw pa.", "Agad namang sinuportahan ni House committee on dangerous drugs chairman Robert Ace Barbers ang ihahaing resolusyon ni Baguilat dahil maging siya ay hindi makapaniwala sa kuwento ng mga pulis na nagsilbi ng warrant.", "\u201cUnang-una, nakaka\u00adgulat ito. Bakit nangyari itong ganyang barilan sa loob. Kung pakikinggan natin \u2018yong testimonya nong\u2026o \u2018yong report na sabi ay nagkaroon daw ng exchange of gunfire dahil mayroong armas ito eh siguro dapat talagang dito ang tho\u00adrough investigation ika nga. Imbestigahan tala\u00adgang mabuti,\u201d ani Barbers.", "Ngayon pa lamang ay naniniwala ang kongresista na sadyang iniligpit si Espinosa dahil maging ito ay hindi makapaniwala na kayang pumasok ang mga pulis sa teritoryo ng Bureau of Jail Management and Penology (BJMP) nang ganun-ganun na lamang na siyang paniniwala ni Senador Risa Hontiveros.", "Samantala, hiniling ni Buhay partylist Rep. Lito Atienza na pumasok na ang United Nations Human Rights Council Rappateur sa kaso ni Espinosa dahil hindi ang Kongreso at PNP ang dapat na mag-imbestiga kundi isang independent body para patas ang gagawing imbestigasyon.", "Ikinalungkot ng Mala\u00adca\u00f1ang ang pagkamatay ni Albuera, Leyte Mayor Rolando Espinosa dahil itinuturing na itong \u2018asset\u2019 ng gobyerno sa war on drugs.", "Ayon kay Presidential Communications Office (PCO) Secretary Martin Andanar, kailangan nila si Espinosa upang maituro nito at ng kanyang anak na si Kerwin ang iba pang drug lord sa bansa at ang mga posibleng kasabwat na opisyal sa PNP.", "Aniya, ipinarating na kay Pangulong Rodrigo Duterte ang report sa pagkamatay ni Espinosa bagamat wala pa siyang feedback kung ano ang naging reaksyon nito.", "Pero ang alter ego ng Pangulo na sina Justice Secretary Vitaliano Aguir\u00adre at PNP chief Director General Ronald dela Rosa, parehong nag-utos na ng malalimang imbestigasyon sa pagkamatay ni Espinosa.", "Kaugnay nito, tinanggihan ni Sen. Richard Gordon ang panawagan ng ilang senador na buksan muli ang imbestigasyon sa extrajudicial killings sa war on drugs."], "category": "National", "title": ["ESPINOSA IPINAPATAY?"]},
{"content": ["Nagtala ng unanimous decision win si Manny Pacquiao laban kay Jessie Vargas upang muling tanghaling kampeon.", "Inagaw ni Pacquiao ang World Boxing Organization (WBO) welterweight crown sa sagupaang ginanap sa Thomas and Mack Center, Las Vegas, Nevada kahapon.", "Ang scores: 114-113, 118-109, at 118-109.", "Kaugnay nito, nagpasa\u00adlamat ang Malaca\u00f1ang sa hindi matatawarang suportang ipinagkaloob ng mga Pilipino kina boxing icon at Sen. Manny Pacquiao at \u2018The Filipino Flash\u2019 Nonito Donaire kahit na magkaiba ang naging kapalaran nila sa pagsabak sa title bout.", "\u201cOnce again, Manny\u2019s triumph united and brought joy to our people and our nation,\u201d reaksyon ni Presidential Communications Office (PCO) Sec. Martin Andanar.", "\u201cThe discipline, the determination, and the hard work of our People\u2019s Champ are truly what make him a National Treasure in Global Sports,\u201d papuri pa ng kalihim.", "Natalo sa undercard ng laban si Donaire via unanimous decision kay Jessie Magdaleno at ang WBO junior featherweight crown.", "Binugbog ng papuri mula sa kanyang mga kasamahan sa Senado si Pambansang Kamao at Sen. Manny Pacquiao matapos gapiin si Jessie Vargas tungo sa pagsungkit ng WBO welterweight crown sa kanilang laban sa Las Vegas, Nevada.", "Nanguna sa pagbati si Senate President Aquilino \u2018Koko\u2019 Pimentel III sa ipinost ng mensahe sa official Facebook account.", "\u201cOn behalf of the Philippine Senate, the PDP-Laban, and the Filipino people, I congratulate Senator Manny Pacquiao for another successful match!,\u201d diin ni Pimentel.", "Itinuturing naman ni Sen. Juan Edgardo Angara na ang panalo ni Pacquiao ay panalo rin ng samba\u00adyanang Pilipino.", "\u201cHis latest victory over the much younger champion Jessie Vargas is indeed a victory for the Filipino people which we should all cherish and celebrate,\u201d ani Angara sa ipinalabas na statement.", "Sinabi naman ni Sen. Nancy Binay na pinatunayan lang ni Pacquiao na kahit matanda na siya at galing sa retirement ay kaya pa niyang talunin ang isang kampeon at mas batang si Vargas.", "Sa Twitter naman nagpadala ng mensahe sina Sens. Gregorio Honasan, Risa Hontiveros at JV Ejercito sa pagkapanalo ni Pacquiao.", "Nagbunyi din ang mga dating kasamahan ni Pacquiao sa Mababang Kapulungan ng Kongreso matapos manalo kontra sa mas batang si Jessie Vargas.", "Sa magkakahiwalay na panayam, pinapurihan ng mga mambabatas si Pacquiao sa panibagong karangalan na ibinigay nito sa sambayanang Filipino kasabay ng kahilingan na isunod si Floyd Mayweather Jr., kay Vargas.", "\u201cCongrats to Sen. Manny. Mayweather should be next,\u201d ani Quezon City Rep. Winston Castelo tumututok aniya sa laban ni Pacquiao kahapon ng tanghali.", "Naniniwala naman si Akbayan party-list Rep. Tom Villarin na ang panalong ito ni Pacquiao ay tune up para sa kanilang laban ni Mayweather sa susunod na taon.", "Ikinagalak naman ni Bayan Muna party-list Rep. Carlos Zarate ang muling pagkampeon ni Pacquio matapos ang anim na buwang pamamahinga sa boxing.", "\u201cMabuhay ang pagbabalik ng Pambansang Kamao Sen. Manny proven once again the he is still the Pacman in the ring. Our senator-Gladiator is truly a national gem that shines constinously\u2013given priceless pride to our country and people,\u201d ani Zarate.", "\u201cCongratulation to Sen. Manny Pacquiao for a well deserved unanimous victory over Vargas. You achieved another record for the Philippines,\u201d ayon naman kay Magdalo party-list Rep. Gary Alejano.", "\u201cCongrats kay Sen. Manny. Ang kanyang pa\u00adnalo ay nagbigay ng pride sa mga Pilipino lalong-lalo na sa aming mga taga-Mindanao,\u201d ayon naman kay Surigao del Sur Rep. Robert Ace Barbers.", "\u201cAge is no issue for Manny. Para siyang mama\u00adhaling alak habang tumatanda lalong guma\u00adgaling. Pinakita nya rin na kaya niyang pagsabayin ang training at official na trabaho,\u201d komento naman ni Marikina Rep. Miro Quimbo.", "Ganito rin ang paha\u00adyag ni CIBAC party-list Rep. Sherwin Tugna dahil tinupad ni Pacquiao ang kanyang pangako na hindi maaapektuhan ang kanyang trabaho bilang Senador sa kanyang pagboboksing.", "Para naman kay Antipolo City Rep. Romeo Acop, timing ang panalo ni Pacquiao dahil muli nitong pinag-isa ang sambayanang Filipino sa gitna ng mga isyung bumabalot ngayon sa bansa."], "category": "National", "title": ["PACQUIAO, KAMPEON ULIT!"]},
{"content": ["Ang makulong ang nararapat kay Moro National Liberation Front (MNLF) founding chairman Nur Misuari.", "Ito\u2019y ayon kay Sen. Panfilo Lacson kasabay ng mariing pagpalag nito kahapon sa panukala ni Misuari na pagkalooban ng amnestiya ang bandidong grupong Abu Sayyaf.", "Giit ni Lacson, napaka\u00adsama ng dating ng naturang panukala ni Misuari na nakakawala ng tiwala o \u201cbad faith\u201d sa kanyang panig.", "Alam naman umano ni Misuari na walang sinumang maaaring makipagnegosasyon sa mga terorista tulad ng Abu Sayyaf na responsable sa mga pambobomba nitong mga nagdaang taon.", "Kung matatandaan, mismong si Pangulong Rodrigo Duterte ay tahasang ibinasura ang panukala ni Misuari na isama ang Abu Sayyaf sa isinusulong na peace talks ng pamahalaan sa MNLF.", "\u201cJust by merely asking that the Abu Sayyaf be granted amnesty smacks of bad faith and scheming tactic on the part of Misuari. He is surely aware that we do not negotiate with terrorists,\u201d ayon kay Lacson.", "Ayon pa sa senador, habang ang mga tropa ng pamahalaan ay walang tigil sa pagtutugis sa bandidong grupo ay heto naman si Misuari na biglang umeksena at nais pang bigyan ng amnestiya ang grupo.", "Sa halip na bigyan ng puwang ang mga ideya ni Misuari, sinabi ni Lacson na, \u201cThe government should seriously consider asking the court that suspended Misuari\u2019s warrant of arrest to immediately reinstate the same and put him in jail.\u201d"], "category": "National", "title": ["Ikalaboso si Nur! \u2014 Ping"]},
{"content": ["Handang sumaklolo ang Commission on Human Rights (CHR) sa mga kinatawan ng United Nations (UN) Special Rapporteur na mag-iim\u00adbestiga sa extrajudicial killings (EJK) sa ilalim ng Duterte administration.", "Pero ayon kay CHR Chairman Chito Gascon, eeksena lamang sila kung hihilingin ng UN ang kanilang intervention sakaling umpisahan ang EJK probe sa susunod na taon.", "Posibleng nakikitang papel ng CHR sa imbes\u00adtigasyon ang pakikipag\u00adpalitan ng datos at impormasyon hinggil sa nangyayaring patayan sa bansa simula nang maupo sa Malaca\u00f1ang si Pangulong Rodrigo Duterte.", "Gayunpaman, nilinaw ni Gascon na wala pa silang natatanggap na official communication mula sa UN hinggil sa imbitasyon ng Malaca\u00f1ang kay Special Rapporteur Agnes Callamard."], "category": "National", "title": ["CHR aasiste sa EJK probe ng UN"]},
{"content": ["Agad inatasan ng Extrajudicial Killings (EJK) Task Force ng Commission on Human Rights (CHR) ang mga tauhan ng CHR Leyte para imbestigahan ang pagkamatay sa kulungan ni Albuera, Leyte Mayor Rolando Espinosa.", "Sa panayam ng Abante, kinumpirma ni Atty. Jacqueline de Guia, tagapagsalita ng CHR na agad kumilos si EJK Task Force Chairperson Gwendolyn Gana para tutukan ang kaso.", "Nanawagan din si De Guia sa Philippine National Police (PNP) at sa lahat ng concerned agencies na seryosohin ang imbestigasyon sa pagkamatay ni Mayor Espinosa.", "\u201cThe Commission thru EJK Task Force chairperson Gwendolyn Gana has directed the CHR Regional Office concerned to conduct an investigation. Similarly, the Commission calls on the PNP and other concerned agencies to conduct an immediate and thorough investigation of the matter,\u201d bahagi ng text message ni De Guia sa Abante.", "Sa isyu naman ng posibleng \u2018foul play\u2019, sinabi ng tagapagsalita ng CHR na maaga pa para mag-conclude sa ganitong anggulo, pero base umano sa kanilang initial evaluation ay maraming dapat silipin sa naging proseso ng pagsisilbi ng warrant of arrest at kung nagawa ba ng mga awtoridad at ng Estado ang responsibilidad na protektahan ang isang nakakulong na indibidwal.", "\u201cToo early to say but based on initial evaluation, the circumstances surrounding it raises questions on the responsibility of the State to protect persons deprived of liberty while in detention. Through the investigation, we shall be able to ascertain whether there was foul play or not,\u201d dagdag ni De Guia.", "Gamit ang ilang detal\u00adye sa pagkakapatay kay Espinosa sa kulungan, ipinunto ni Sen. Panfilo \u2018Ping\u2019 Lacson, retiradong PNP chief, na tila amoy \u2018extrajudicial killing\u2019 (EJK) ang insidente.", "\u201cOffhand, I can smell EJK and I base my conclusion on the circumstances that surround the killing. How a prisoner inside a prison cell could even think of fighting back against police officers serving a warrant for his arrest?,\u201d anang senador.", "Dagdag na tanong pa nito, \u201cWhy the CIDG officers and not the court personnel, say, just the sheriff served the warrant, since he was detained anyway and why there was a need to serve the warrant personally on Mayor Espinosa when they could simply coordinate with the warden?\u201d", "Bukod dito, ipinagtaka rin ni Lacson na maging ang isang preso na kasama sa selda ng alkalde ay patay rin kaya\u2019t walang maaaring maging witness sa insidente.", "Sa panig naman ni Sen. Antonio Trillanes IV, \u201cIt\u2019s now up to the PNP leadership to demonstrate to our people that it\u2019s professionalism and discipline haven\u2019t broken down completely yet by immediately conducting an impartial and thorough investigation on this incident.\u201d", "Maging si Sen. Richard \u2018Dick\u2019 Gordon, chairman of the Senate committee on justice na naunang tumapos sa kanilang EJK probe dahil umano sa kawalan ng matibay na pruweba, ay naalarma rin. Palaisipin umano sa kanya ang nangyari kay Espinosa.", "\u201cThis is a dagger in the heart of the criminal justice system as it appears that even those who are in the custody of the law are no longer safe,\u201d How can we encourage suspects to surrender under the law in this situation? It\u2019s a slap on the face of the rule of law and it signals a more desperate system \u2013 a \u2018take no prisoners\u2019 approach. This creates an atmosphere of intimidation and fear and puts everybody in danger,\u201d ani Gordon."], "category": "National", "title": ["Mga senador: Amoy EJK!"]},
{"content": ["Dahil sa puspusang kampanya ng pamahalaan kontra ilegal na droga, sinabi ni Pangulong Rodrigo Duterte na lumipat na ng raket ang ilang da\u00adting sangkot sa kalakalan ng ilegal na droga.", "\u201cThere\u2019s a very low supply of drugs now, but nag-shift na naman sa kidnapping ang mga gago,\u201d sabi ng Pangulo nang magtalumpati sa dinaluhang regional convention ng Integrated Bar of the Philippines (IBP) sa Manila Hotel kamakalawa.", "Sinabi pa ng Pangulo na dahil sa paglipat ng raket ng ilang dating sangkot sa ilegal na droga ay may naitalang anim na kaso ng pagdukot sa Binondo sa loob ng tatlong linggo.", "\u201cSo bagong laro naman ito, magti-three weeks sa \u2014 there were about six kidnappings sa Binondo. So be careful,\u201d anang Pangulo.", "Samantala, nagpaliwanag si presidential spokesman Ernesto Abella patungkol sa pagtanggi ng PNP sa ulat ng Pangulo kaugnay sa anim na kaso ng kidnapping.", "\u201cAng alam ko po is may mga comment po si President but we don\u2019t know kung \u2013 but he has his own sources. Kung sinasabi pong wala, I\u2019m sure the President has his own source of information. Iyon lang po masasabi ko,\u201d sabi ni Abella."], "category": "National", "title": ["Wala ng kita sa drugs, kidnapping naman \u2014 PDU30"]},
{"content": ["Tiniyak ni PNP chief Director General Ronald \u2018Bato\u2019 dela Rosa ang isang \u2018impartial at independent\u2019 na imbestigasyon at sinisiguro rin umano niya na walang mangyayaring whitewash kaugnay sa pagkakapatay kay Albuera, Leyte Mayor Rolando Espinosa at kasamang inmate na si Raul Yap sa loob mismo ng Baybay City Sub-Provincial Jail sa Leyte kahapon ng madaling-araw.", "Bagama\u2019t naka-leave at wala sa bansa dahil nasa Las Vegas para manood at magbigay ng suporta sa laban ni Sen. Manny Pacquiao laban kay Jessie Vargas ay agad ding ipinag-utos ni Dela Rosa ang malinis at patas na imbestigasyon sa twin killings matapos na nakara\u00adting sa kanyang kaalaman ang nangyaring shootout sa pagitan umano ng alkalde at ng mga operatiba ng Criminal Investigation and Detection Group (CIDG) ng PNP Region 8.", "Ang mga inatasan umano niya na mag-imbestiga ay ang CIDG sa Camp Crame, Police Regional Office (PRO) 8 at Internal Affairs Service (IAS).", "Sinabi nitong magi\u00adging sentro ng imbestigasyon ang CIDG Region 8 na nasa ilalim ng pamumuno ni Chief Inspector Leo Laraga. Ang grupo nito ang magsisilbi sana ng arrest at search warrants kina Espinosa at Yap nang maganap ang malagim na insidente.", "\u201cGusto kong malaman ang katotohanan. We will conduct a proper investigation. \u2018Wag po kayong mag-alala, ang taumbayan. Kung kayo ay nangangamba na magkaroon ng whitewash ang investigation, kahit CIDG ang kasama sa iimbestigahan ito po ay CIDG ng national headquarters, PRO 8 at IAS ang magsasagawa ng imbestigasyon,\u201d paniniyak ng heneral.", "Kabilang sa iimbestigahan ay ang mga ulat na kaya umano pinaslang si Mayor Espinosa ay para ma-discourage ang anak nito na si Kerwin Espinosa na tumestigo laban sa umano\u2019y mga opisyal ng pulis na kabilang sa mga tumatanggap ng drug money.", "Samantala, wala namang komento sa ngayon ang Malaca\u00f1ang dahil hihintayin muna nila ang resulta ng imbestigasyon.", "\u201cMasasabi natin is right now it\u2019s under investigation po,\u201d ani presidential spokesman Ernesto Abella.", "Mula sa UAE, sinabi naman ni Philippine Amb. Constancio Vingno Jr. na sisikapin nilang magkaroon ng access kay Kerwin para ipaalam dito ang malagim na sinapit ng ama.", "Nabatid na walang opisina kahapon sa Abu Dhabi dahil weekend."], "category": "National", "title": ["Walang whitewash! \u2014 Bato"]},
{"content": ["Napatay kahapon ng madaling-araw sa loob ng kanyang selda si Albuera, Leyte Mayor Rolando Espinosa matapos umanong manlaban sa mga operatiba ng Criminal Investigation and Detection Group (CIDG) ng PNP Region 8 na magsisilbi sa kanya ng search warrant sa paratang na mayroon siyang baril at ng arrest warrant sa isa pang kapwa preso.", "Ayon sa ulat ng CIDG-PNP Region 8, tinungo umano ng isang team sa pangu\u00adnguna ni Chief Insp. Leo Laraga, ang naturang provincial jail dakong alas-kuwatro ng madaling-araw para isilbi ang arrest warrant at search warrant laban sa inmate na si Raul Yap at isa pang search warrant laban naman kay Mayor Espinosa. Parehong nakapiit ang dalawa.", "Inisyu ni Basey, Samar RTC Branch 30 Presiding Judge Tarcelo Sabarre Jr. ang naturang mga warrants laban sa dalawang preso.", "Sa search warrant ni Mayor Espinosa ay nakalagay ang paglabag nito sa Republic Act 101591 o illegal possession of firearms habang sa search warrant ni Yap ay paglabag sa Republic Act 9165 o Comprehensive Dangerous Drugs Act of 2002.", "Laking gulat na lang umano ng grupo ni Laraga nang paglapit umano nila sa selda kung saan naroon sina Mayor Espinosa at Yap ay bigla na lang silang pinaputukan kung kaya\u2019t mabilis na gumanti ng putok ang mga ope\u00adratiba na naging sanhi ng pagkasawi ng dalawang preso.", "\u201cAng masasabi ko lang po diyan Ma\u2019am ay una silang nagpaputok laban sa raiding team natin,\u201d ani Laraga sa isang panayam.", "Ganito rin ang sinabi ni Supt. Melvin Marcos ng CIDG Region 8, \u201cSilang dalawa ang nagpaputok sa operatiba natin at napilitan po \u2018yung mga operatiba natin na gumanti at ito po \u2018yung nagresulta na ikinamatay ng mga suspek.\u201d", "Nilinaw ni Marcos na nag-ugat ang pagsisilbi ng warrant of arrest kay Yap, kahit nakakulong na ito, matapos makatanggap ng impormasyon na ang inmate na si Yap ay patuloy umanong nagtutulak ng illegal drugs sa loob mismo ng provincial jail.", "Bukod dito ay may nakuha rin umanong impormasyon na nagtatago ng baril si Mayor Espinosa kung kaya\u2019t matapos umanong makakuha ng search warrant ay saka ito tinangkang isilbi na nauwi umano sa \u2018engkwentro\u2019.", "Matatandaang noong Agosto 2, 2016 ay kusang-loob na sumuko kay PNP chief Director General Ronald \u2018Bato\u2019 dela Rosa, matapos pa\u00adngalanan mismo ni Pa\u00adngulong Rodrigo Duterte na sangkot umano ito sa illegal drug trade kabilang ang anak nitong si Kerwin Espinosa na umano\u2019y top drug lord sa Eastern Visayas.", "Sa kanyang pagsuko ay itinanggi nito na sangkot siya sa illegal drug trade at sa halip ay itinuro mismo ni Mayor Espinosa ang kanyang anak na si Kerwin na matagal nang wanted ng PNP hanggang sa maging pugante sa kamay ng batas.", "Iniulat na naaresto si Kerwin ng mga awtoridad sa Abu Dhabi sa United Arab Emirates (UAE) nitong buwan ng Oktubre at ngayon ay kasalukuyang nasa kustodiya ng Interpol.", "Oktubre 4, 2016 nang arestuhin naman si Mayor Espinosa sa mga kasong may kinalaman sa illegal drugs at illegal possession of firearms kaya siya nasadlak sa Baybay City sub-provincial jail.", "Subalit pagkaraan ng dalawang araw ay nagpadala ito sa isang hindi pinangalanang ospital matapos magdaing ng pananakit ng dibdib at hypertension.", "Dahil dito ay magsasagawa naman ng imbestigasyon ang PNP Region 8 kaugnay sa nasabing insidente matapos lumitaw na wala umanong naging coordination ang CIDG 8 sa kanilang tanggapan hinggil sa nasabing pagsisilbi ng search warrant.", "Ito ang sinabi ni PNP Region 8 Director Chief Supt. Elmer Beltejar.", "\u201cIt was a warrant application. It was purely CIDG. Walang coordination with PNP Region 8,\u201d pahayag ng opisyal.", "\u201cBy the way I have ordered the Regional Internal Affairs Service Region 8 to conduct investigation kung nasunod \u2018yung police operational procedure sa nangyaring operation,\u201d paniniyak nito."], "category": "National", "title": ["LUMABAN SA KULUNGAN!"]},
{"content": ["Isa na namang drug pusher na kabilang sa listahan ng Barangay Anti-Drug Abuse Council (BADAC) ang napatay habang nadakip ang kanyang kasamang babae makaraang manlaban ang tulak nang makahalatang parak ang kanyang katransaksyon sa droga sa Barangay Bitu\u00adngol, Norzagaray, Bulacan kamakalawa.", "Kinilala ni P/Supt.Rizalino Andaya, Norzagaray police chief, ang napatay na suspek na si Efipanio Cruz, may-asawa at kabilang sa BADAC watchlist ng Brgy. Bitu\u00adngol ng nasabing bayan na namatay sa pook ng insidente bunga ng tama ng bala sa katawan habang nadakip ang kanyang kasamang nakilalang si Rosemarie Perez, kapwa residente sa nasabing lugar."], "category": "National", "title": ["Pusher sa BADAC list bulagta"]},
{"content": ["Ngayong araw magbubukas ang voters registration ng Commission on Elections (Comelec) para sa Barangay at Sangguniang Kabataan (SK) elections.", "Sa inilabas na Co\u00admelec Resolution No. 10166, Nobyembre 7 ay magbabalik ang pagpaparehistro na tatagal hanggang sa Abril 29 ng susunod na taon para sa 2017 Brgy. at SK elections kabilang ang araw ng Sabado at Linggo.", "Wala namang gaganaping pagpaparehistro sa Disyembre 24 at Disyembre 25, 2016 gayundin sa Abril 13 at Abril 14, 2017.", "Una nito, sinabi ni Comelec spokesperson James Jimenez na pinalawig ng poll body ang voters registration upang matiyak ang partisipasyon ng mas maraming botante sa susunod na eleksyon.", "Umaasa ang Comelec na aabot sa 55 milyon ang magiging botante sa susunod na eleksyon kasama na ang mga kabataang may edad 15-an\u00adyos hanggang 17-anyos."], "category": "National", "title": ["Voters registration simula ngayong araw"]},
{"content": ["ZAMBOANGA CITY \u2014 Hawak nga\u00adyon ng pulisya ang isang barangay chairwoman na sinasabing miyembro ng Abu Sayyaf matapos itong madakip sa lalawigan ng Sulu sa magulong Muslim autonomous region sa Mindanao.", "Kinumpirma rin ito ng militar at nakilala ang nadakip na opisyal na si Fauzi Abdulla, ng Brgy. Niyog Sangahan sa bayan ng Talipao. Nadakip ito sa isang joint operation ng pulisya at militar kamakalawa sa bayan ng Indanan at kasalukuyang iniimbestigahan.", "Si Abdulla umano ang nagtatago sa mga rebelde sa kanyang barangay at nagbibigay din ng mga intelligence information at pagkain sa Abu Sayyaf. Kabilang din si Abdulla sa mga nagde-desisyon kaugnay sa mga operasyon ng rebeldeng grupo, ayon kay Army Brig. Gen. Arnel Dela Vega, commander ng anti-terror Joint Task Force Sulu.", "Sabit din si Abdulla sa 2015 kidnappings at pagpatay kina Canadian hostages John Ridsdel at Robert Hall na dinukot sa Samal Island sa Davao region at dinala sa Sulu.", "Bihag pa rin ng Abu Sayyaf ang isang dosenang Malaysian at Indonesian sailors na dinukot sa Sabah, Malaysia. Naunang ipinag-utos ni Presidente Duterte sa militar na pulbusin na ang Abu Sayyaf."], "category": "National", "title": ["Kapitana na Sayyaf dinakma"]},
{"content": ["ARINGAY, La Union \u2014 Bumulagta ang isang barangay kapitan matapos pagbabarilin ng mga hindi pa nakikilalang salarin na nakasakay sa isang motorsiklo sa Poblacion ng bayang ito kamakalawa ng gabi.", "Kinilala ng Aringay Police ang biktima na si Edwin Bosto, 47-anyos, may asawa, residente at namumuno sa Brgy. San Simon West dito.", "Sa inisyal na imbestigasyon ng mga awtoridad, naglalakad umano ang biktima patungo sa barangay patrol nang big\u00adlang sumulpot ang mga suspek na lulan ng isang motorsiklo na walang plaka at pinagbabaril ang barangay official bago tumakas.", "Naisugod pa ang biktima sa pinakamalapit na pagamutan dito ngunit idineklarang dead on arrival ng mga doktor.", "Hindi pa maliwanag ang motibo sa krimen ngunit napag-alamang identified na high value target ang nasabing barangay kapitan."], "category": "National", "title": ["Kapitan ng barangay tinodas"]},
{"content": ["Nasawi ang isang 40-anyos na abogado nang magbaril sa sentido matapos na maburyong sa iniindang sakit sa \u2018kidney\u2019 at \u2018enlargement of prostate\u2019, kamakalawa ng hapon sa San Rafael, San Miguel, Maynila.", "Kinilala ni PO1 Lester Evangelista, imbestigador ng Manila Police District-homicide section, ang biktimang si Atty. Augustus Cesar Comin Binag, residente ng Room 205 La Casarita Condominium Corporation, na matatagpuan sa 333 San Rafael Street, San Miguel.", "Nabatid na ang biktima ay natagpuang patay ni Carmencito Padayhag Magsalang, 58, officer-in-charge ng Security ng La Casarita Condominium, at residente ng Block 9, Lot 10, Phase III, Pabahay 2000, Brgy. Muzon, San Jose Del Monte City, Bulacan.", "Naganap umano ang pagpapakamatay ng biktima dakong alas-5:10 ng hapon sa Level 2, ng La Casarita Condominium Corporation.", "Kasalukuyan umanong nagsasagawa ng roving patrol sa back gate ng parking sa unang palapag ng gusali si Magsalang, nang makarinig siya ng putok ng baril kaya\u2019t kaagad niyang hinanap ang pinagmulan nito.", "Natagpuan ang biktima sa level two ng gusali na may dugong lumalabas mula sa ulo, at nasa tabi ang isang .25 kalibre ng baril, na pinaniniwalaang ginamit nito sa pagpapakamatay.", "Kaagad naman nitong inimpormahan ang asawa ng biktima na si Atty. Melody Binag, 38, hinggil sa insidente, gayundin ang mga awtoridad ng MPD-Station 8 (Sta. Mesa).", "Hindi na pinaimbestigahan sa pulisya ng misis ng biktima ang insidente sa paniniwalang walang naganap na foul play sa pagkamatay ng kanyang mister.", "Sinabi ng abogada, posibleng hindi na nakayanan ng asawa ang dinaramdam nitong sakit sa bato at paglaki ng kanyang prostate kung kaya\u2019t mas minabuti na nitong wakasan na lamang ang kanyang sariling buhay."], "category": "National", "title": ["ABOGADO NAGPAKAMATAY"]},
{"content": ["Kinastigo ng Vatican ang naging pahayag ng isang pari na \u2018divine punishment\u2019 ang naranasang lindol sa Italy sa Gay Civil Unions.", "Ayon sa ulat ng AFP, hindi nagustuhan ni Archbishop Angelo Becciu, ikalawa sa pinakamakapangyarihang Secretariat of State ng Vatican ang naging pahayag ng Italian priest na si Giovanni Cavalcoli sa Radio Maria.", "Una nito, sinisisi ng nasabing Italian priest na ang nagdaang lindol na tumama sa Italy na ikinamatay ng daan-daang katao ay dahil sa umano\u2019y Gay Civil Unions.", "Ayon sa pari, ang seismic shocks ay banal na kaparusahan dahil sa paglapastangan sa dignidad ng pagpapakasal partikular sa civil unions.", "Ngunit sinabi naman ni Becciu na ang komento ni Cavalcoli ay isang \u201coffensive\u201d para sa mga believers at \u201cdisgraceful\u201d naman para sa mga non-believers."], "category": "National", "title": ["\u2018Divine punishment\u2019 kinontra ng Vatican"]},
{"content": ["Dalawang katao kabilang ang pitong taong gulang na babae ang nasawi habang isa pa ang nasa malubhang kondisyon nang aksidenteng makuryente sa Boracay, Malay, Aklan noong Sabado ng hapon.", "Nagtamo ng matinding sugat at sunog sa katawan dahilan ng kanilang kamatayan ang mga biktimang sina Christina Matillano, 31 at Analyn Salibio, 7; habang sugatan din ang ina nitong si Rosita, 30, pitong buwang buntis.", "Sa ulat ng Boracay Police, bandang alas-dos ng hapon, nang hindi napansin ng mga nasa\u00adwing biktima ang putol na kawad ng kuryente sa isang poste habang sila ay naglalakad sa Brgy. Yapak, kaya napadikit sila rito.", "Dahil sa lakas ng boltahe ng open live wire na nadikitan ay agad silang nangisay hanggang sa tuluyang mamatay.", "Nang makita naman ni Rosita ang nangyari sa anak, sinikap niya itong iligtas pero malakas ang boltahe kaya tumilapon ito at bahagyang nagtamo ng sugat at sunog sa katawan."], "category": "National", "title": ["3 nakuryente sa Boracay, 2 patay"]},
{"content": ["Matapos bahain ng mga sumbong ukol sa \u2018kinangkong\u2019 o tiningi-tinging food pack sa mga biktima ng super bagyong \u2018Lawin\u2019, inihahanda na ngayon ng Department of Social Welfare and Deve\u00adlopment (DSWD) ang kasong kriminal laban sa mga sangkot na local government units (LGUs) at barangay officials.", "Mismong si DSWD Sec. Judy Taguiwalo ang nagbigay ng kumpirmasyon sa Abante na lalo pang dumami ang natatanggap nilang reklamo sa kanilang Facebook account at maging sa email hinggil sa \u2018chop-chop\u2019 relief bags.", "Magugunitang ibinalandra ng pahayagang ito kamakalawa (Lunes) ang headline tungkol sa \u2018kinangkong\u2019 na food pack. Hindi naman ito ipinagwalang-bahala ng kalihim at sinabing isang seryosong pa\u00adratang ito na kanilang iimbestigahan.", "Pero dahil kakailanganin nila ang detalye kung saan-saang lugar natatanggap ang \u2018kinangkong\u2019 na food pack, paulit-ulit ding ina\u00adanunsyo ng DSWD ang kanilang mga numero, email address at maging ang kanilang FB page para doon idaan ng mga naagrabyadong \u2018Lawin\u2019 victims ang kanilang mga sentimiyento.", "Gayon na lang ang gulat ni Taguiwalo nang bumuhos ang magkakatulad na mga reklamo sa bawas at halos tingi-tingi na food pack.", "May natuklasan pang pinapalitan ng mas mababang kalidad na \u2018goods\u2019 ang orihinal na relief package na ibinagsak ng DSWD sa mga lokal na pamahalaan samantalang may ilang barangay at LGUs na hindi talaga namahagi ng ibinigay nilang relief goods.", "\u201cWe continue to receive complaints and to verify, validate many reports that DSWD relief boxes are not being distributed to the intended beneficiaries \u2013 Filipinos affected by Typhoon Lawin. Reports are coming in by the hundreds through our Facebook and email accounts that some LGUs and barangay units are not distributing DSWD relief packs or opening them up to eventually take the contents out and replace them with goods of lesser quality,\u201d anang kalihim.", "Giit ng kalihim, may katumbas na criminal offense sa ilalim ng RA 10121 o ang Philippine Disaster Risk Reduction and Management (DRRM) Act of 2010, Section 19, ang pakikialam at pag-tamper sa pinamimigay na relief goods ng gobyerno.", "Nakapaloob sa natu\u00adrang batas ang parusang pagkakakulong ng hanggang 12 taon, perpetual disqualification from public office at pagmumultahin ng hindi lalagpas sa P500,000.", "Sa unang ulat ng Abante, inisa-isa ni Taguiwalo ang dapat na laman ng bawat food pack para sa pangkalahatang kaalaman ng publiko: 6 na kilong bigas, apat na latang sardinas, apat na latang corned beef/meat loaf at 6 na sachet ng 3-in-1 instant coffee o cereal drink."], "category": "National", "title": ["DSWD BINAHA NG SUMBONG!"]},
{"content": ["Bukas (Nobyembre 6) na ang laban ni Senador Manny Pacquiao sa Amerikanong si Jessie Vargas sa Las Vegas, kaya naman ang mga kasamahan nitong senador ay walang ibang hangad kundi ang panalo ng \u2018pambansang kamao\u2019.", "Gayunman, sakaling magwagi sa laban, umaasa ang mga kasamahan nitong mambabatas na ito na ang kanyang huling laban at tuluyan na nitong iwanan ang boxing ring.", "Walang duda si Senador JV Ejercito na mananalo si Pacquiao ngunit bilang kaibigan ay umaasa siyang ito ang kanyang huling laban.", "Ayon sa senador, wala na umanong kailangan pang patunayan si Pacquiao sa larangan ng boxing.", "Sa panig ni Senador Panfilo Lacson ay sinabi nitong hangad niya ang panalo ni Pacman ngunit umaasa rin siyang ikonsidera na nito na iwanan ang boxing ring habang pinapalakpakan pa umano siya ng mga tao at hindi sa panahon na wala nang tatangkilik sa kanya. Ganito rin ang pana\u00adnaw ni Senador Vicente \u201cTito\u201d Sotto.", "Samantala, hindi bababa sa 20 congressman ang personal na manonood ng laban ni Pacman bilang suporta rin sa fighting senator, kabilang sina House Speaker Pantaleon Alvarez, House Majority Leader Rodolfo Farinas, Cong. Eric Pineda."], "category": "National", "title": ["Ipanalo ang laban, sabay retire!"]},
{"content": ["Isang Barangay Kagawad ang napatay makaraang pagbabarilin ng dalawang hindi kilalang ri\u00adding-in-tandem bago ni\u00adlagyan ng plakard na sangkot ito sa droga habang ang biktima ay lulan ng kanyang motorsiklo at bumabagtas sa kahabaan ng Brgy. Kapihan, San Rafael, Bulacan kamakalawa.", "Kinilala\u2002ni\u2002P/Supt. Angel Garcillano, chief of police ng San Rafael PNP, ang biktimang si Jimmy Jimenez, 37, at nanunungkulang\u2002kagawad ng Brgy. Pantubig, San Rafael na namatay bunga ng tama ng bala sa kanyang katawan habang tumakas ang armadong riding-in-tandem matapos lagyan pa ng \u201cKonsehal na pusher \u2018wag tularan\u201d ang biktima.", "Ayon kay SPO4 Bienvenido del Rosario, dakong alas-siete ng gabi nang maganap ang insidente habang ang biktimang si Kagawad Jimenez ay lulan ng kanyang motorsiklo at buma\u00adbagtas sa kahabaan ng Brgy. Kapihan, San Rafael nang bigla na lamang itong pagbabarilin ng dalawang nakaabang na suspek na naging sanhi upang duguang bumulagta ang kagawad.", "Nang matiyak na patay na ang pakay ay tumakas na ang dalawang suspek matapos lagyan ng plakard na sangkot ito sa droga.", "Lumilitaw na ang na\u00adsabing biktima ay biktima ng extrajudicial killing sa probinsya habang patuloy pa din ang ginaga\u00adwang imbestigasyon ng pulisya sa\u2002nasabing\u2002pananambang."], "category": "National", "title": ["Kagawad inutas, nilagyan pa ng plakard"]},
{"content": ["ZAMBOANGA CITY \u2014 Dinakip ng pulisya ang isang lolo matapos itong ireklamo ng sa\u00adriling apo ng diumano\u2019y panggagahasa sa kanya sa Zamboanga City.", "Sinabi\u2002kahapon\u2002ng pulisya na nakatakdang sampahan ng kaso si Expedito Tarroza, 65, matapos na magsuplong sa awtoridad ang kanyang 33-anyos na biktima. Naganap umano ang panggagahasa kamakalawa ng gabi sa kanilang bahay sa Barangay Cabaluay.", "Tinakot pa diumano ng matanda ang kanyang apo na babarilin at papatayin kung magsusumbong sa pulisya. Maging ang mga kapitbahay na nais tumulong sa biktima ay pinagbantaan din ng suspek, \u00adayon kay Senior Supt. Michael Nicolas, ang regional police spokesman.", "Hindi nagbigay ng pahayag ang biktima at suspek o ang kanilang pamilya ukol sa kaso."], "category": "National", "title": ["Apo, ni-rape ni lolo"]},
{"content": ["Sinaksihan ni Sen. Cynthia A. Villar noong Lunes ang graduation ng first batch ng trainees sa vegetable production sa ilalim ng Urban Gardening for Food Security na joint project ng\u00a0Villar SIPAG at Macondray Plastics Pro\u00adducts Inc.", "Pinuri ni Villar, masugid na tagasuporta ng mga gawain para mapaigting ang kita ng mga magsasaka at mangi\u00adngisda sa buong bansa, ang 100 farmer-trainees mula sa iba\u2019t ibang lalawigan sa Central Luzon region dahil sa kanilang inisiyatibo\u00a0at self-improvement.", "Isinagawa ang training na tinawag na \u201cVegetable Gardening for Food Security\u201d sa pakikipag-partner sa Macondray Plastics Products, Inc. sa ilalim ng MacPlas Urban Organic Agriculture Advocacy.", "\u201cIt is with pride and honor that I bear witness today as these 100 trainees end their training. I hope that they will put to good use all the things that they have learned during the past 12 weeks.\u201d dagdag pa ni Villar.", "Isinagawa ang\u00a03-month vegetable production training sa 4-hectare Villar SIPAG farm school sa Kaypian, San Jose Del Monte City, Bulacan. Ipinagmamalaki ng farm school ang kanilang vermi-composting facility, kitchen waste composting facility, greenhouse, starting livestock ng native chicken at swine, at aquaculture ng red tilapia."], "category": "National", "title": ["100 trainees sa vegetable gardening, pinapurihan ni Villar"]},
{"content": ["Under\u2002observation sa ospital ang isang 25-anyos na poultry boy makaraang barilin sa likurang bahagi nang nakaalitan nitong suspek, na kasamahan din niya sa trabaho.", "Sa nakalap na ulat sa San Juan Municipal Police Station sa Batangas, dakong 12:45 kamakalawa ng tanghali nang lapi\u00adtan ng biktimang si Jesus Daclizon y Nile, tubong Brgy. Bil-is, Catai\u00f1gan, Masbate, ang suspek na si Jerald Caw-it, tubong Bocaue, Bulacan at kapwa stay-in sa Universal Faulty Farm, Brgy. Quipot, San Juan, Batangas.", "Nabatid na kinompronta ng biktima ang suspek bunsod umano sa hindi magandang komento nito sa kanyang Facebook\u2002Account. Nauwi sa pamamaril ng suspek ang mainitang pagtatalo bago ito mabilis na tumakas bitbit ang calibre .22 na baril.", "Agad na isinugod sa San Juan District Hospital ang biktima bago inilipat sa Batangas Medical Center para sa kinakailangang\u2002operasyon."], "category": "National", "title": ["Bad comment sa FB, ugat ng pamamaril"]},
{"content": ["Maliit na ang tiyansang pumasok sa Philippine Area of Responsibility (PAR) ang dalawang bagyong binabanta\u00adyan ng Philippine Atmospheric Geophysical and Astronomical\u2002Services Administration (PAG\u00adASA).", "Ayon\u2002sa\u2002PAGASA, ang bagyong \u2018Meari\u2019 na nasa Dagat Pasipiko ay kumikilos na papalayo ng PAR sa direksyon ng hilagang silangan.", "Paliwanag ng weather bureau, lalakas ang ridge of high pressure sa ilalim ng bagyong Meari kaya\u2019t inaasahang bubuntot o susunod dito ang isa pang bagyo at hihilain papalayo ng Pilipinas.", "Maging ang nabuong Low Pressure Area (LPA) na nagdadala ng kalat-kalat na pag-ulan sa Bicol at Eastern Visayas ay posibleng malusaw na rin nitong weekend o sa susunod na 48-hours.", "Sa kabila nito, nakataas pa rin ang flood at rainfall alert sa katimugang Luzon, Visayas at Mindanao dahil sa umiiral na intertropical convergence zone (ITCZ) o kumpol ng makakapal na ulap na nag-iipon ng tubig-ulan."], "category": "National", "title": ["2 bagyo umatras sa \u2018Pinas"]},
{"content": ["Isinugod sa Saint Luke\u2019s Medical Center si dating Sen. Bong Revilla matapos makaranas ng matinding sakit ng kanyang migraine mula sa kanyang piitan kahapon ng tanghali sa Bonifacio Global City, Taguig.", "Ayon kay Bacoor Mayor Lani Mercado, nakaranas ng erratic blood pressure ang ex-senator na umabot sa 176/110 at dalawang beses na pagsusuka.", "Nakaranas din umano ng severe migraine at pa\u00adnanakit ng kamay ang kanyang mister. Sa ngayon aniya ay under observation at sumasailalim sa ilang test si Senador Revilla.", "Unang isinugod sa PNP General Hospital si Revilla kung saan binigyan ng paunang lunas. Dahil sa tindi ng migraine na nararanasan ay humiling ang pamilya na ilipat na lamang ito sa St. Luke\u2019s Medical Center.", "Mismong ang asawa nito na si Lani Mercado ang humiling na ilipat dahil sa takot na mauwi sa aneurism.", "Si Revilla ay kasalukuyang nakakulong sa PNP Custodial Center sa Kampo Crame dahil sa plunder case na kinakaharap bunsod ng pork barrel fund scam.", "Kasama ni Revilla na nakulong sa Custodial Center na si Sen. Jinggoy Estrada.", "Sa kasalukuyan ay wala pang medical bulletin na inilalabas ang mga doctor ng senador."], "category": "National", "title": ["Bong Revilla isinugod sa ospital"]},
{"content": ["Niyanig kahapon ng magkasunod na paglindol ang bayan ng General Luna sa Surigao Del Norte.", "Sa\u2002earthquake\u2002bulletin ng Philippine Ins\u00adtitute of Volcanology and Seismology (PHIVOLCS), naramdaman ang unang paglindol na may lakas na magnitude 2.4 bandang ala-1:32 ng hapon.", "Pagkaraan ng walong minuto, sinundan ito ng mas malakas na pagyanig na magnitude 4.6.", "Tumama ang magkasunod na lindol sa silangang bahagi ng Ge\u00adneral Luna at parehong mababaw ang pagyanig kaya\u2019t naramdaman ito ng mga residente.", "Pero ayon sa PHIVOLCS, walang dapat ika\u00adbahala ang publiko dahil tectonic in origin ang sanhi ng magkabuntot na pagyanig."], "category": "National", "title": ["Surigao dinalaw ng twin quake"]},
{"content": ["JAEN, Nueva Ecija \u2014 Nasawi ang isang barangay kagawad nang mabagok ang ulo sa sementadong\u2002lansangan makaraang madupilas sa mataas na hagdan at napahawak sa live wire habang tumutulong sa pagsasaa\u00adyos ng street lights sa Brgy. Sto. Tomas South dito noong Biyernes ng hapon.", "Sa ulat na nakarating sa tanggapan ni Mayor Sylvia Austria, nakilala ang nasawi na si Jose Pallarca Galang, 51, na hindi na umabot ng buhay sa Gonzales Gene\u00adral Hospital sa Brgy. Diversion, San Leonardo.", "Nabatid na dakong alas-tres ng hapon, kasama ni Kagawad Galang ang\u2002barangay\u2002electrician na si Efren Pallarca Sampang, na nag-aayos ng kanilang street lights sa kahabaan ng Jaen-Sta. Rosa Road sakop ng Purok 6. Aksidente umanong nadupilas sa taas ng hagdan si Kagawad Galang at saktong nakahawak sa live electric wiring ng \u00adinaayos na poste ng ilaw kaya nahulog at bumagok ang ulo sa kinabagsakang lansangan.", "Tumanggi\u2002na\u2002ang asawang si Myrna San\u00adtiago Galang na isaila\u00adlim pa sa awtopsiya ang labi ng biktima."], "category": "National", "title": ["Kagawad nadulas, napakapit sa buhay na kawad"]},
{"content": ["Patay\u2002ang\u2002isang 15-anyos na grade 7 student matapos na dumulas at malaglag sa likurang bahagi ng sinasakyang tractor at masagasaan pa ng kaliwang gulong sa hulihan ng tractor kahapon ng madaling-araw sa may Gate 5 ng Parola Compound, Binondo, Maynila.", "Namatay\u2002noon\u2002din sanhi ng grabeng pinsalang tinamo ang biktimang si Mark Coronel Munez, estudyante ng Harmony High School sa San Jose Del Monte Bulacan, at taga-Blk. 37 Lot 8 Phase 1, Pabahay 2000, Muzon SJDM, Bulacan.", "Ayon kay SPO1 Richard Borbon, ng Manila District Traffic Enforcement Unit (MDTEU), naganap ang insidente dakong alas-12:05 ng madaling-araw sa eastbound ng MICP Access Road. Nasa kustodiya naman ng MDTEU at isinasaila\u00adlim sa interogasyon ang driver na si Sandy Painaga, 43, nagmamaneho ng Isuzu Giga Tractor na may plate # AAR 1617.", "Sa impormasyon ni Maryclaire Patricio, 16, Grade 9 sa Marangal National High School sa SJDM, Bulacan, nakasakay umano ang biktima at walo pang bata sa likurang bahagi ng tractor na minamaneho ng suspek nang madulas ang biktima, nalaglag at nagulungan."], "category": "National", "title": ["Grade 7, nagulungan ng tractor"]},
{"content": ["GENERAL TRIAS CITY \u2014\u00a0Nagdiwang ng National Correctional Consciousness (NACOCO)\u00a0Week celebration ang mga lungsod ng Gen. Trias, Trece Martires at bayan ng Tanza at Amadeo ang bawat piitan ng Bureau of Jail Management and Penology (BJMP) sa mga nasabing lugar ng linggong ito.", "Pinangunahan ng tanggapan ni Cavite 6th District\u00a0Congressman Luis \u2018Jon Jon\u2019 Ferrer IV ang pagbibigay ng mga perso\u00adnal hygiene kit sa bawat inmate o detai\u00adnee ng bawat bayan at siyudad.", "May kabuuang 1054 detainees ang nabigyan ng loot bags na naglalaman ng dipper, toothpaste, shampoo, toothbrush at sabon na magagamit nila sa pang-araw-araw habang nasa loob ng piitan.", "Nakipagtulungan naman ang mga tanggapan nina Mayor Antonio Ferrer (Gen. Trias), Mayor Yuri Pacumio (Tanza), Melan de Sagun (Trece Martires) at Alberto Ambagan Sr. (Amadeo) sa programa ni Rep. Ferrer para sa mga nakapiit bawat bayan."], "category": "National", "title": ["Nacoco Week ipinagdiwang sa Cavite"]},
{"content": ["Balik-bansa ang may 82 overseas Filipino workers (OFWs) na nanggaling sa Riyadh, Saudi Arabia.", "Ayon sa Overseas Workers Welfare Administration (OWWA) dumating sakay ng Saudi Airlines flight SV 874 mula Riyadh, ang nasabing OFWs dakong alas-10:00 kamakalawa ng gabi sa NAIA Terminal 1.", "Ang mga nakabalik na OFWs ay tumanggap sa alok na repatriation program ng gobyerno dahil sa nararanasan pa rin sa krisis sa Saudi bunsod ng pagbagsak ng presyo ng produktong petrolyo kung saan hindi na pinasuweldo ang mga ito ng kanilang employer na Saudi Oger sa loob ng 10 buwan.", "Sinalubong ang mga nasabing OFWs ni OWWA Welfare Officer Dr. Amelito Adel at inihatid ang mga ito sa mga terminal ng bus at binigyan ng pamasahe upang makauwi agad sa kanilang mga probinsya.", "Ang ilan namang OFWs na taga-Visayas at Mindanao ay pansamantalang pinatuloy sa kanilang tanggapan o shelter habang inaa\u00adyos ang kanilang tiket pauwi.", "Sa kasalukuyan ay mahigit 2,000 OFWs na ang napauwi ng gobyerno mula noong buwan ng Hulyo dahil sa tumitinding krisis sa paggawa sa Saudi.", "Nakatakda nang iuwi ng Department of Labor and Employment (DOLE) at ng Overseas Workers Welfare Administration (OWWA) ang labi ng isang Pinay overseas Filipino worker (OFW) na natagpuang wala nang buhay sa bansang Oman.", "Ayon kay Labor Sec. Silvestre H. Bello III inatasan na nito ang OWWA para isaayos ang dokumento upang maibalik ang bangkay ng biktimang si Pinky Esmeria B. Pamittan, na nagtatrabaho bilang housekeeping supervisor sa Ramada Hotel sa Oman at maibigay sa pamilya nito.", "Nabatid na noong nakalipas na Oktubre 28 nang matagpuan ang wala nang buhay ng biktima sa Azaibah area sa Muscat na hinihinalang pinaslang ng dalawang Indian national na katrabaho nito.", "Sa ulat na ipinadala ni Labor Attache Nasser Mustafa kay Bello, sinasabing huling nakitang buhay si Pamittan na umalis sa naturang hotel kasama ang dalawang lalaking katrabaho nito kung kaya\u2019t agad na dinakip ang mga ito.", "Base sa record ng OWWA, umalis noong nakalipas na buwan ng Marso si Pamittan patungong Oman sa pamamagitan ng Philippine Recruitment Agency (PRA)-E GMP International Corporation at Foreign Recruitment Agency (FRA)-Ikhtiar Trading and Contrac-ting LLC.", "\u201cWe feel bad about the tragic incident that befell another Filipino worker in a foreign land. We can only commise\u00adrate with her family for the loss,\u201d sabi ni Bello.", "Maliban sa death insurance na P200, 000 at burial assistance na P20,000, makakatanggap ang mga kaanak ng nasawing OFW ng livelihood at iba pang mone\u00adtary assistance mula sa OWWA."], "category": "National", "title": ["Mga Kwentong OFWs: 82 OFWs balik-bansa"]},
{"content": ["Tiniyak ng Department of Labor and Employment (DOLE) na tutulungan ng ahensya at ng pamahalaan ang 847 overseas Filipino workers (OFWs) para makabalik na ng bansa mula sa Kuwait at mabayaran sa hindi naipasuweldo ng kanilang employer.", "Ito ang sinabi ni Labor Sec. Silvestre H. Bello III kung saan ang nasabing mga OFWs ang pinakahuling bilang na pagkakalooban ng tulong ng pamahalaan para makabalik at makasama na ang pamilya ng mga ito.", "Base sa record ng DOLE, nasa mahigit na sa 10,200 OFWs ang nabigyan ng tulong mula nang dumating sa bansa matapos sumailalim ang mga ito sa repatriation program para mailikas sa Riyadh, Al Khobar at Jeddah.", "Sinabi ni Bello na ang 847 OFWs ay hindi nabayaran ng suweldo ng kanilang employer na Kharafi National KSC, sa loob ng dalawa hanggang apat na buwan.", "Sa nasabing bilang, 773 ay nagtatrabaho bilang laborers at 74 ay supervisory, engineering, at administrative positions."], "category": "National", "title": ["Sahod ng 847 Pinoy sa Kuwait, hahabulin ng DOLE"]},
{"content": ["Hindi alintana ang malakas na ulan, ginunita ng mga taga-Quezon ang ika-175 taong kamatayan ni Apolinario\u00ad dela Cruz na kilala rin bilang \u2018Hermano Pule\u2019 kahapon.", "Pinangunahan ng mga opisyal ng pamahalaang panlalawigan ang pag-aalay ng bulaklak sa monumento ni Hermano Pule sa Brgy. Isabang, Tayabas City at sa Hermano Pule shrine sa Sitio Nalunao, Brgy. Pandac, bayan ng Lucban, ang birthplace ni Pule.", "Si Hermano Pule ang itinuturing na bayani ng mga taga-Quezon na nakipaglaban sa mga Kastila mula 1832 hanggang sa kanyang kamatayan noong taong 1841 sa pamamagitan ng kanyang itinayong religious organization na Cofradia de San Jose.", "Batay sa kasaysayan, umabot sa 4500 hanggang 5000 ang naging kasapi ng organisasyon at naging matagumpay sa ilang mga labanan kabilang ang pamosong Battle of Alitao kung saan nagapi ng mga sibat at itak nina Pule ang pwersa ng mga baril ng Kastila."], "category": "National", "title": ["Hermano Pule Day ginunita sa Quezon"]},
{"content": ["Dumating sa Ninoy Aquino \u00adInternational Airport (NAIA) kamakalawa ang panibago at mala\u00adking batch ng mga overseas \u00adFilipino \u00adworker (OFWs) mula sa Riyadh \u00adSaudi Arabia na nawalan ng trabaho.", "Dakong alas-10:00 ng gabi nang lumapag ang Saudi Airlines Flight SV-874 sa NAIA Terminal 1 sakay ang 82 manggagawang Pinoy na kung saan sinalubong ng mga opisyal ng Overseas Worker and Welfare Administration, Department of \u00adForeign Affairs at Department of Labor and Employment (OWWA, DFA at DOLE).", "Ayon kay Dr. Amelito Adel ng OWWA, ilan sa mga OFW ay kanilang ihahatid sa mga terminal ng bus at bibigyan ng pamasahe upang makauwi na agad sa kani-kanilang mga mahal sa buhay.", "Habang ang ilan naman na taga-Visayas at Mindanao ay kanilang pinatutuloy pansamantala sa tanggapan o shelter ng OWWA habang inaayos ang kanilang ticket pauwi sa kani-kanilang probinsiya.", "Sinabi pa ni Adel, na tinanggap ng mga nakabalik na Pinoy workers ang alok na repatriation program ng gobyerno dahil sa nararanasang krisis sa nasabing bansa kung saan ay hindi na nakakatanggap ng suweldo mula sa kanilang employer.", "Ang mga dumating na OFWs ay mula pa rin sa kompanyang Saudi Oger na kung saan sampu hanggang 15 buwan na silang hindi nakatanggap ng kanilang mga sahod.", "Nauna nang tumanggap ng P26,000 ang mga umuwing OFW sa Pilipinas matapos ipag-utos ni \u00adPa\u00adngulong Rodrigo Duterte sa tatlong ahensiya bilang tulong pinansiyal.", "Maraming natuwang Pinoy na bagama\u2019t nakaranas nang matinding hirap sa Saudi Arabia ay tuluyan nang nakabalik sa piling ng kanilang mga pamilya sa Pilipinas.", "Base sa rekord ng OWWA, uma\u00adabot na sa mahigit 2,000 manggawang Pinoy ang napauwi na ng gobyerno mula pa noong buwan ng Hulyo dahil sa tumitinding krisis sa paggawa sa nasabing bansa."], "category": "National", "title": ["Mga Kwentong OFWs: Nawalan ng trabaho sa Saudi, patuloy sa pagdating"]},
{"content": ["Arestado ang dalawang\u00ad big time drug courier na kasapi ng Binondo Drug ring nang makumpiskahan\u00ad ng may 20 kilo ng shabu na may street value na P100 milyon o P.1 bilyon kahapon ng madaling-araw sa Binondo, Maynila.", "Ipinirisinta ni Manila Police District (MPD) Director PS/Supt. Joel Napoleon Coronel sa mga mamamahayag ang mga suspek na sina Rommel Rodriguez at Albert Gasingan, kapwa taga-Para\u00f1aque City.", "Nabatid\u2002na\u2002pasado alas-kuwatro ng madaling-araw kahapon nang isagawa ng MPD na pinamumunuan ni Supt. Amante Daro kasama ang Station Anti-Illegal Drugs Division at Philippine Drugs Enforcement\u2002Agency (PDEA) ang buy-bust ope\u00adration laban sa mga suspek sa Binondo, Maynila.", "Nalaman na hala\u00adgang P300,000 lamang ng shabu ang binibili ng poseur buyer ng pulisya pero nang madakip ang dala\u00adwang suspek, nadiskubre sa kanilang sinasakyang Mitsubishi Mirage (MJ 6096) ang 20-kilo ng shabu na nakalagay sa gray na maleta.", "\u201cNakalagay sa plastic, na binalutan ng carbon paper saka ibinalot sa foil yung mga shabu na ini\u00adlagay sa maleta kaya mapapansin n\u2019yo na marumi \u2018yung plastic. Parang galing sa ibang bansa ito at dinala lang dito sa Pili\u00adpinas, bine-verify pa natin \u2018yan. O baka ibibiyahe rin ito sa abroad, para hindi ma-detect ng x-ray machine,\u201d paliwanag ni NCRPO Director, Chief Supt.", "Oscar\u2002Albayalde matapos iharap sa media ang mga suspek na sina Rodriguez at Gasingan."], "category": "National", "title": ["P.1B SHABU SA BINONDO"]},
{"content": ["Mariing binalaan ni PNP chief Director Ge\u00adneral Ronald dela Rosa na ibibitin patiwarik ang mga pulis na hindi titigil\u00ad sa mga iligal na aktibidad lalo na ang pango\u00adngotong.", "Ikinagalit ni Dela Rosa ang tinanggap nitong impormasyon na ginagamit pa ng tiwaling pulis ang kampanya ng pamahalaan kontra sa iligal na droga para lamang makapangikil o makapanghut\u00adhot ng pera.", "Dito, agad nanawagan si Dela Rosa sa publiko na agad isumbong sa kanya ang mga iligal na aktibidad ng kanyang mga tauhan.", "Paalala naman ni Dela Rosa sa mga magsusumbong na samahan ng sapat at matibay na ebidensya ang reklamo para maging basehan nila ng pagpapataw ng parusa o disiplina.", "Gayunman, nagbabala rin ito sa mga taong nais siraan lamang ang imahe ng mga pulis ay hindi rin niya ito papayagan at ibibitin din niya patiwarik ang mga nagre\u00adreklamo ng mga malisyosong sumbong.", "Ang pahayag ni Dela Rosa ay kasunod umano ng pangongotong ng mahigit P700,000 halaga ng ilang tiwaling pulis Makati sa isang Singaporean kamakailan."], "category": "National", "title": ["Pasaway na pulis, ibibitin patiwarik"]},
{"content": ["Habang nasa Las Vegas, Nevada si Philippine\u2002National\u2002Police (PNP)\u2002chief\u2002Director General Ronald \u2018Bato\u2019 dela Rosa upang manood ng laban ni boxing icon at Sen. Manny Pacquiao sa Amerikanong si Jessie Vargas para sa WBO welterweight\u2002crown ngayong Sabado (Linggo sa Maynila), nabulabog naman ang PNP sa banta ng kidnapping sa katimugang bahagi ng Cebu.", "Nasabat ng US Embassy sa Maynila ang report ng PNP kaya agad na inalerto ang kanilang mga kababayan na iwasan munang magawi sa bahaging ito ng Cebu.", "Dagsa ang mga dayuhang turista sa Cebu dahil sa magagandang beach resort at maayos na peace and order situation.", "Kinumpirma\u2002naman ng Malaca\u00f1ang ang report ng PNP hinggil sa banta ng kidnapping sa Cebu subalit patuloy pa umano itong bineberipika.", "\u201cThere was indeed a police report regarding a plan to stage a kidnapping in Southern Cebu. The report is in the process of being\u2002validated,\u201d\u2002ayon kay Presidential Spokesperson Ernesto Abella.", "Tiniyak\u2002naman\u2002ni Abella na walang dapat ikabahala ang mamamayan gayundin ang mga turista sa banta ng kidnapping dahil nakatutok ang PNP sa kanilang kaligtasan."], "category": "National", "title": ["Kidnapping threat sa Cebu kinumpirma"]},
{"content": ["Nagpakamatay sa pamamagitan ng pagbibigti sa puno ang isang 23-anyos na binata matapos na maipahiya umano nito ang pamilya nang mabuntis ang kanilang menor-de-edad na kapitbahay kahapon ng madaling-araw sa bayan ng Daraga, Albay.", "Dakong alas-singko ng madaling-araw nang madiskubre ang ginawang pagbibigti gamit ang lubid sa puno ng Pili ng biktimang nakilalang si Romnick Madronio, residente ng P-6 Brgy. Tabon-Tabon ng nasabing bayan.", "Ayon sa ulat ng pulisya, bago ang insidente, nakipag-inuman ang biktima sa kanyang mga kabarkada ng nagdaang gabi at nang malasing ito ay umuwi pa ng kanilang bahay.", "Doon nito kinausap ang mga magulang at humingi ng tawad dahil sa kahihiyang dulot niya dahil nabuntis niya ang menor-de-edad nilang dalagitang kapitbahay.", "Matapos ang ilang minutong pag-uusap ng biktima at mga magulang ay lumabas ulit ito ng bahay at hindi na bumalik pa hanggang sa tumambad sa kanilang harapan ang wala ng buhay na binata na na\u00adkabigti sa puno ilang metro lang ang layo sa kanilang bahay."], "category": "National", "title": ["Nakabuntis ng menor-de-edad nagbigti"]},
{"content": ["BAGUIO CITY \u2014 Naglaan ng tatlong daang libong pisong pabuya ang Korean community para sa sinumang makapagbibigay\u2002ng\u2002impormasyon o makapagtuturo sa suspek sa pagpaslang sa isang negosyanteng Koreano sa lungsod na ito.", "Isiniwalat ito ni Baguio City Mayor Mauricio Domogan sa pagsasabing nakausap na nito ang Korean community kaugnay sa reward money habang kinausap na rin nito ang consul ng naturang bansa at nagpaabot ng pakikiramay sa napaslang na si Jeong Jun Seo o Henry Seo.", " Noong\u2002nakaraang linggo ay pauwi na ang biktima\u2002kasama\u2002ang kanyang live-in partner ngunit pinagbabaril ito sa loob ng kaniyang kotse ng tumakas na salarin.", "Una nang inihayag ng South Korea na magpapadala sila ng investigative team sa Pilipinas na mag-iimbestiga sa tumataas na bilang ng mga South Korean nationals na napaslang sa bansa."], "category": "National", "title": ["P300K sa \u2018ulo\u2019 ng Korean killer"]},
{"content": ["Tinukuran ng Korte Suprema ang desisyon ng Sandiganbayan na patawan ng 90-day suspension si Sen. JV Ejercito kaugnay ng kinakaharap nitong kasong katiwalian na nag-ugat sa pagbili ng P2.1 milyong halaga ng baril noong alkalde pa siya ng San Juan City taong 2008.", "Kahapon ay inilabas ng Sandiganbayan Fifth Division ang kopya ng resolusyon ng Supreme Court First Division na nagpatibay sa kanilang ibi\u00adnabang suspension order laban kay Ejercito noong Agosto 22, 2016.", "Sa 2-pahinang reso\u00adlus\u00adyon ng Kataas-taasang Hukuman noong Sety\u00adem\u00adbre 15, 2016, denied ang hinihinging Temporary Restraining Order (TRO) ni Ejercito sa suspension order ng anti-graft court.", "Pero kahapon din, naghain naman ito ng \u2018motion to travel\u2019 sa Sixth Division ng Sandiganba\u00adyan dahil kasama umano siya sa presidential delegation ni Pangulong Rodrigo Duterte sa state visit sa Thailand at Malaysia ngayong Nobyembre 9 at 10."], "category": "National", "title": ["Tuloy rin sa pagsama kay PDU30 sa abroad"]},
{"content": ["Oras na para papanagutin sa posibleng pagtataksil sa bayan si Sen. Antonio Trillanes IV dahil sa umano\u2019y paulit-ulit na pakikipagkutsaba sa China hinggil sa isyu ng West Philippine Sea (WPS), ayon sa militanteng grupong Pambansang Lakas ng Kilusang Mamama\u00adlakaya ng Pilipinas (Pamalakaya).", "Ayon kay Fernando Hicap, chairperson ng Pamalakaya, karapatan ng taumbayan na malaman kung ano ang totoong naging pakay ni Trillanes sa 16 na beses na pagbisita nito sa Beijing sa ilalim ng Aquino administration.", "Nagdududa ang grupo kung bakit sa ilalim ni da\u00adting Pangulong Noynoy Aquino ay kinuha ng Beijing ang full control sa Scarborough Shoal na nasa ilalim ng exclusive economic zone (EEZ) ng Pilipinas at isang traditional fishing ground noon ng mga Filipinong mangingisda.", "\u201cTrillanes\u2019 secret backdoor discussions with China are something that has to be closed and probed. Trillanes should be held accountable for no less than treason and betrayal of public trust,\u201d ani Hicap sa isang press statement.", "Giit ng grupo, nga\u00adyong bumabalik na sa ayos ang diplomatic tie ng Pilipinas at China, pa\u00adnahon na rin umanong malaman ang totoong nang\u00adyari sa mga sikretong lakad noon ni Senador Trillanes sa Beijing."], "category": "National", "title": ["Treason vs Trillanes, now na! \u2014 Pamalakaya"]},
{"content": ["Pormal nang eeksena sa imbestigasyon sa Pilipinas ang mga kinatawan ng United Nations (UN) at European Union (EU) hinggil sa nakakaalarmang extrajudicial killings (EJK) sa bansa.", "Kinumpirma kahapon ni Commission on Human Rights (CHR) chairman Chito Gascon na pagpasok ng susunod na taon \u2013 kanya-kanyang alagwa na sa imbestigasyon ang dalawang dambuhalang foreign union para alamin kung may pagmamalabis ang gobyerno sa ikinasa nitong anti-drug war kung saan libu-libong katao na ang napapatay \u2013 ilan dito ay sinasabing wala namang direktang may kaugnayan sa droga at biktima ng summary execution.", "Ayon kay Gascon, tinanggap na ng UN Special Rapporteur on Extrajudicial, Summary or Arbitrary Executions ang imbitasyon ng Malaca\u00f1ang na imbestigahan ang mga patayan sa ilalim ng kampanya ng pamahalaan laban sa ilegal na droga.", "Sisiyasatin din umano ng UN kung nakakasunod ba ang Pilipinas sa pagpapahalaga ng karapatang pantao.", "\u201cI am not quite sure about the details kung kailan, pero sa tingin ko sa unang quarter ng 2017 sisimulan na ng UN ang investigation (on EJK),\u201d pahayag ni Gascon.", "Samantala sa panig ng CHR, nanindigan si Gascon na nananatili silang nakatutok sa kaso ng EJK sa bansa lalo na ang sinasabing summary executions sa mga napagbibintangan lang na drug suspects at sa mga hindi nabibigyan ng due process.", "Samantala, hinggil naman sa pinangangamba\u00adhang \u2018umaasim\u2019 na relasyong Amerika at Pilipinas dahil pa rin sa usapin ng EJK na tinatapatan naman ng maaanghang na salita ni Pangulong Rodrigo Duterte, siniguro kahapon ni US Secretary of State John Kerry na walang makakatibag sa matatag at makasaysayang pagkakaibigan ng dalawang bansa.", "Ang pahayag ay binitiwan ni Kerry sa panunumpa ng bagong US Ambassador to the Philippines na si Sung Kim."], "category": "National", "title": ["U.N., E.U. KUMASA SA EJK PROBE"]},
{"content": ["Sinampahan ng patung-patong na kaso sa Department of Justice (DOJ) ng kampo ng high-profile inmate na si Jaybee Sebastian si Sen. Leila de Lima kaugnay sa ilegal na kalakaran ng droga at ang pagtawag sa kanya bilang asset ng gobyerno sa New Bilibid Prison (NBP).", "Inihain ang reklamong paglabag sa Section 3 ng Anti-Graft and Corrupt Practices Act o RA 3019; Section 5 ng Code of Conduct and Ethical Standards for Public Officials and Employees o RA 6713; at Anti-Torture Act o RA 9745 laban kay De Lima sa pamamagitan ng kanyang abogadong si Atty. Eduardo Arriba kasama ang maybahay ni Sebastian na si Roxanne Sebastian.", "Isinama rin sa reklamo ni Sebastian kay De Lima ang paglabag sa Presidential Decree 46 o An Act Punishing the Receiving and Giving of Gifts of Public Officials and Employees at indirect bribery na paglabag sa ilalim ng Revised Penal Code.", "Kasama rin sa mga sinampahan ng kaparehong reklamo sina dating Bureau of Corrections (BuCor) Director Rainier Cruz at dating NBP Superintendent Richard Schwarcopf."], "category": "National", "title": ["Patung-patong na kaso vs De Lima"]},
{"content": ["Nanawagan si Manila Archbishop Luis Antonio Cardinal Tagle sa mga mananampalataya na samahan ng pananalig ang araw-araw na pananala\u00adngin para sa ikaaayos ng buhay ng bawat isa.", "Sa mensahe ni Cardinal Tagle sa isinagawang \u201cstreet mass\u201d sa Don Bosco parish sa Bgy. Pio del Pilar, Makati City, sinabi nitong ang tunay na pananalangin ay nagmumula sa pananalig at malalim na pananampalataya.", "Aniya, ang pinakamalakas na armas ay ang pananampalataya na inihahayag sa pagdarasal.", "Ipinaalala nito na ka\u00ad\u00adi\u00adlangang laging magka\u00adsa\u00adbay ang pagkilos at pa\u00ad\u00adna\u00adnalangin upang matanggap ito ng Pangi\u00adnoon.", "Pero nilinaw ng kanyang Kabunyian na hindi naman nararapat na iasa na lamang sa pananalangin ang hinihingi at hinaha\u00adngad sa buhay."], "category": "National", "title": ["Magdasal tayo araw-araw \u2014 Tagle"]},
{"content": ["Dinepensahan ni Chief Presidential Legal Counsel Salvador Panelo ang hindi nakontrol na pagmumura ni Pangulong Rodrigo Duterte. Dala lamang umano ito ng galit.", "Matatandaan na muling napamura o nagbuga ng maanghang na kataga si Duterte nang magtalumpati ito sa Sual, Pangasinan sa send-off ceremony ng 17 Vietnamese fishermen nitong Miyerkules, Nobyembre 2 ng hapon.", "Hindi napigilan ni Pangulong Duterte na magmura partikular nang magkomento ito sa binabanggit na pag-atras ng US State Department na magbenta ng armas sa Philippine National Police (PNP).", "Matatandaang sa pagbalik ng Pangulo matapos ang official visit sa Japan ay nangako itong hindi na magmumura sapagkat nakausap umano niya ang Diyos habang nasa eroplano."], "category": "National", "title": ["\u2018Mura pa more\u2019 dala ng galit"]},
{"content": ["Babaguhin ni Vice President Leni Robredo ang pagtingin ng mga tao sa Office of the Vice President (OVP) na isa lamang spare tire at walang ginagawa.", "Sa kanyang pagsasalita sa Philippine Dermatological Society Annual Convention, EDSA Shangri-La Hotel kahapon, sinabi ni Robredo na gagawin umano nito ang lahat upang hindi isipin ng mga tao na spare tire lamang ang kanyang tanggapan.", "\u201cYou and I actually share a few things in common. Some people think that the Office of the Vice President exists only for cosmetic reasons. How many times have we heard people say, Wala namang ginagawa ang Bise Presidente? Traditionally, the Office of the Vice President is a spare tire. A formality,\u201d ani Robredo sa mga dermatologist.", "\u201cWe are already trying to change that. We are redefining the OVP to change the face of poverty in the country. Hindi gawaing pa-cute ang trabaho ng Bise Presidente. Wala ako dito for photo ops,\u201d ani Robredo."], "category": "National", "title": ["VP Leni: Hindi pa-cute ang trabaho ng VP!"]},
{"content": ["Tiniyak ng Metropolitan Waterworks and Sewerage System (MWSS) na ginagawa nila ang lahat ng paraan para mapigilan ang pinangangambahang \u2018water shortage\u2019 sa Metro Manila sa mga susunod na taon.", "Nilinaw ng ahensya na hindi mangyayari ang tagtuyot ang Kamaynilaan sa susunod na apat na taon kahit na sa mabilis ang pagbaba ng water level ng Angat Dam.", "Ayon kay MWSS Senior Deputy Administrator Atty. Nathaniel Santos, sapat ang mga ginagawang programa ng pamahalaan upang mapanatili ang suplay ng tubig sa Metro Manila.", " Maliban dito, tiniyak din ni Santos na sapat ang tubig sa Angat Dam hanggang sa tuluyang maitayo ang Kaliwa Dam sa probinsya ng Quezon sa taong 2022."], "category": "National", "title": ["Water shortage, ginagawan nang paraan"]},
{"content": ["Tinanggal na ni Bureau of Customs (BOC) Commissioner\u2002Nicanor Faeldon ang isang opi\u00adsyal nito na tinukoy ni Pangulong Rodrigo Duterte na sangkot sa katiwalian sa ahensya.", "Sa inilabas na kautusan ni Faeldon na may petsang Nobyembre 2, sinibak nito sa posisyon si Atty. Arnel Alcaraz bilang officer-in-charge ng Enforcement Group (EG) at pansa\u00admantalang pinalitan ni Isabelo Tibayan III.", "Una\u2002nito,\u2002iniutos ni\u2002Duterte\u2002suspendehin ang isang Customs deputy official dahil sa pagkakasangkot nito sa kurapsyon.", "\u201cWe are assuming [that it was Alcaraz] because we have not received any other formal charges against the other deputy\u2002commissioners. So since na-mention s\u2019ya ni President kahapon, it is safe to assume na he was referring to him,\u201d ayon kay Atty. Mandy Anderson, chief of staff ni Faeldon.", "Sinasabing\u2002ipinagharap ng kasong katiwalian si Alcaraz sa National Bureau of Investigation (NBI) matapos masangkot sa extortion activities.", "Nakikipagtulungan ang BOC sa NBI na kumuha\u2002ng\u2002affidavit\u2002ng mga nagrereklamo at sa isasagawang\u2002imbestigasyon at pagkuha ng ebidensya.", "\u201cWala pang dumara\u00adting sa amin na any complaint against him. So we will be working hand-in-hand with the NBI to get whatever complaint was filed, and then we will initiate\u2002administrative investigation against him accordingly,\u201d paliwanag ni Anderson."], "category": "National", "title": ["TOP OFFICIAL, SIBAK SA CUSTOMS"]},
{"content": ["Ibinasura ng Sandiganbayan 5th Division ang P21.7 million graft case ni dating Makati Mayor Elenita Binay, asawa ni dating Vice President Jejomar Binay.", "Sa inilabas na pahayag ni 5th Division Clerk of Court Atty. Liezel de Leon, panalo si Binay sa botong 3-2 at pinagbigyan ang hinirit nitong demurrer to evidence.", "Giit pa ng graft court, nabigo ang prosekusyon na patunayang sangkot si Ginang Binay sa iregular na bidding ng mga city hall furniture noong taong 2000.", "Gayunpaman, may nakabinbin pang kaso si Ginang Binay sa Sandiganbayan kaugnay naman sa umano\u2019y maanomalyang pagbili ng mga hospital bed noong siya pa ang alkalde ng Makati City."], "category": "National", "title": ["Mrs. Binay abswelto sa graft"]},
{"content": ["Dalawang notice to airmen (NOTAM) ang inisyu ng Civil Aviation Authority of the Philippines (CAAP) dahil sa \u201cspace flights activity\u201d ng China simula alas-5:30 ng hapon hanggang alas-9:10 ng gabi kahapon.", "Ang NOTAM B4060/16 ay dahil sa pagpalipad ng rocket ng China na sumaklaw sa mga flights mula sa Manila Flight Information Region (FIR) hanggang sa Fukuoka, Japan, habang ang NOTAM B4061/16 ay sumasaklaw sa mga flights mula sa Taipei FIR pa-Manila at flights na nanggaling sa Hong Kong FIR at Manila.", "Pinayuhan ng CAAP ang mga piloto ng nagpapalipad malapit sa lugar na doble ingat at sundin ang \u201creference point for safety reason\u201d."], "category": "National", "title": ["China rocket binalaan dahil pasok sa PH space"]},
{"content": ["\u201cTo the Filipino people: open your eyes, niloloko ka na. Niloloko na tayong lahat and worst pinapatay na nga kayo dahan-dahan.\u201d", "Ito ang pinaka\u00adbagong atake ni Sen. Antonio Trillanes IV kasabay ng pagkastigo sa ilang kasama niyang senador at mga kakamping kongresista ng administrasyong Duterte na imbes na magsilbing \u2018bastonero\u2019 ay umaaktong \u2018tuta\u2019 at mga \u2018apologist\u2019 ni Pangulong Rodrigo Duterte.", "Tila kinalimutan na umano ng mga senador at kongresistang ito ang kanilang sinumpaang tungkulin na iwasto ang mga pagkakamali ng nakaupong Pangulo na siyang layunin ng \u2018check and balance\u2019 sa tatlong magkakapantay na sangay ng gobyerno: Executive, legislative, judiciary.", "Ayon sa senador, ngayong marami sa mga Pinoy ang lantarang niloloko ng Pa\u00adngu\u00adlo subalit pinipiling magbulag-bulagan, ito dapat ang panahon na ipamulat ng mga mam\u00adbabatas sa mamamayan kung ano ang tama at mali.", "Aniya, malinaw naman na si Pangulong Duterte ang nagbigay ng utos para patayin ang mga taong sangkot sa ilegal na droga, kahit na hindi pa sila nakakasuhan o nasesentensiyahan.", "\u201cKung hindi nakikita ng taumbayan \u2018yung mali, it is our obligation, our duty as elected officials na ipamulat sa kanila \u2018yung mga pagkakamali nila. That\u2019s why we are here. Kaya itong mga senador, mga congressmen, bakit ba kayo tumakbo? Para maging tuta ng isang administrasyon o para sabihin \u2018yung tama, itulak \u2018yung tama?\u201d tanong pa ni Trillanes sa mga senador at kongresista.", "Hindi naman pina\u00ad\u00ad\u00ad\u00adnga\u00adla\u00adnan ni Trillanes ang mga kasamahan niya sa Sena\u00addo na nagiging \u201ctuta\u201d o \u201capologist\u201d ni Pangu\u00adlong Duterte, pero bistado na umano ng publiko na may limang madalas magpa\u00adliwanag para sa Pangulo.", "\u201c\u2026to really make justifications, make alibis and be apologist of the President, ibang ano \u2018yun eh that makes you an enabler of evil deeds,\u201d banat pa ng senador.", "Isiniwalat din ni Trillanes na may sampung senador ang hindi kuntento sa ginagawa ng Pangulo habang ang iba ay nakikiramdam lang sa maaaring maganap sa hinaharap.", "Maging ang hanay ng Armed Forces of the Philippines (AFP), hindi rin komportable sa sitwasyon ngayon dahil kasama na nila sa iisang bubong ang mga komunista.", "Hinggil naman sa komento ni Sen. Panfilo \u2018Ping\u2019 Lacson na binu-bully na ng Estados Unidos ang Pilipinas nang kanselahin ang pagbebenta ng assault rifles sa Philippine National Police (PNP), binuweltahan ito ni Trillanes.", "\u201cSino ang tunay na bully dito? Hindi lang nga bully eh, mamamatay tao pa,\u201d patutsada ng senador nang maging panauhin sa isang forum sa Senado."], "category": "National", "title": ["Niloloko na tayo! \u2014 Trillanes"]},
{"content": ["Kinatagpo, niyakap at kinamayan saka ipinagamit ang presidential podium para papagsalitain sa harap ng media sa palasyo ng Malaca\u00f1ang. Ito ang mga eksenang naganap kahapon sa mainit na pagtanggap ni Pangulong Rodrigo Duterte kay Moro National Liberation Front (MNLF) Chairman Nur Misuari.", "Sa naturang pagtatagpo, inihayag nina Pangulong Duterte at Misuari na magkatuwang nilang isusulong ang kapayapaan sa bansa habang ibinabalik sa mga kababayang Muslim ang pamamahala sa kanilang homeland, ang Mindanao.", "Matapos ang kanilang one-on-one meeting, nagmistulang \u2018joint conference\u2019 ang pagharap ng dalawa sa mga miyembro ng Malaca\u00f1ang Press Corps. Nang biglang tawagin ng Pangulo si Misuari para magsalita sa likod ng presidential podium na kanyang kinatatayuan.", "\u201cMay I ask you to just give a short talk using the podium of the President of the Republic of the Philippines? May I? Chairman, brother Nur? But, this is the podium being used by the President, you know that, because you also was once upon a time a Cabinet member,\u201d pahayag ni Pangulong Duterte bago binigyan ng pagkakataong magtalumpati si Misuari.", "Habang nagsasalita ang MNLF leader, umupo naman sa harap katabi ng ilang miyembro ng kanyang gabinete si Pa\u00adngulong Duterte.", "Mismong si Misuari ay hindi makapaniwala sa ibinibigay sa kanyang importansya ng Pangulo na tinawag nitong, \u201cThe man I trust.\u201d", "Sa naturang harapan, sinabi rin ni Pangulong Duterte na makakaasa si Misuari na sa ilalim ng kanyang administrasyon ay bubuhusan nito ng tulong ang mga Moro at isusulong ang inclusive peace process.", "Malinaw na pruweba ani Duterte ng kanyang malinis na intension at sinseridad ay ang kanyang inisyatibong mabawi ang standing warrant of arrest laban kay Misuari sa kasong rebelyon.", "Ikinalugod naman ni Misuari ang pahayag ng Pangulo at tiniyak ang kanyang kooperasyon para sa pagkamit ng ganap na kapayapaan sa Mindanao.", "\u201cAnd that I assure you, I said, as you have narrated, we will come up with the modality and then of course, how to place us in our proper homeland, our Mindanao, and that we will talk about the Bangsamoro Authority,\u201d ayon pa kay Duterte.", "Inianunsiyo ni Justice Secretary Vitaliano Aguirre na sinuspinde ni Pasig Regional Trial Court Branch 158 Judge Maria Rowena San Pedro ang paglilitis sa mga kasong isinampa laban kay Moro National Liberation Front (MNLF) Founding Chairman Nur Misuari para makalahok sa ginaganap na peace talks sa Oslo, Norway.", "Gayundin, sinabi ni Aguirre na hindi na muna ipatutupad ang ipinalabas na warrant of arrest para sa mga non-bailable niyang kaso.", "Ito ay matapos na pagbigyan ng korte ang \u2018plea\u2019 ng government prosecutors na pansamantalang suspendehin ang paglilitis sa kasong rebelyon at paglabag sa Republic Act 9851 o kilala bilang Philippine Act on Crimes Against International Humanitarian Law, Genocide, at iba pang krimen laban sa sangkatauhan na nag-ugat sa naganap na Zamboanga siege noong Setyembre, 2013.", "Nilinaw naman ni Aguirre na sa kabila na pansamantalang sinuspende ang pagdinig sa mga kaso ni Misuari, hindi naman inalis ang warrant of arrest nito kundi hindi lamang ipatutupad muna.", "\u201cThe arrest warrant is not lifted. The proceedings in the cases were only suspended. Thus, the implementation of the warrant of arrest against Misuari is only suspended,\u201d paliwanag ni Aguirre.", "Tatagal ang suspension of proceedings at pati na ang suspension sa pagpapatupad ng warrants of arrest sa loob ng anim na buwan maliban na lamang kung ito ay babawiin nang mas maaga ng korte.", "Ang pagsuspende sa arrest order ay iniutos mismo ni Pasig City RTC Judge Maria Rowena San Pedro ng Branch 158.", "Ang bagong utos ng korte ay personal na binitbit ni Presidential Peace Adviser Jesus Dureza sa Sulu para sunduin din si Misuari at dalhin kay Pangulong Duterte sa Malaca\u00f1ang gamit ang isang pribadong jet.", "Nagdiwang naman ang libu-libong miyembro ng MNLF at supporters ni Misuari sa Mindanao.", "Hindi naman iniisip ng Armed Forces of the Philippines (AFP) kung mayroon bang kulay pulitika sa pansamantalang pagkakaudlot ng pag-usad ng hustisya sa Zamboanga siege laban kay Misuari.", "Ayon kay AFP spokesman Brig. Gen. Restituto Padilla, handa ang militar na irespeto at sundin ang utos ng korte na huwag arestuhin si Misuari.", "Naniniwala rin ang tagapagsalita na ginagawa lamang ng Pangulo kung ano ang makakabuti sa bansa. Nananatili umanong nakatukod ang buong hukbo sa mga pagsisikap ng Duterte government na makamit ang pangmatagalang kapayapaan sa Mindanao. Juliet de Loza-Cudia, Armida Rico, Al Jacinto, Betchai Julian"], "category": "National", "title": ["NUR PINA-EKSENA SA M\u2019CA\u00d1ANG!"]},
{"content": ["Magbibigay ng career service examination ang Civil Service Commission (CSC) sa mga overseas Filipino workers (OFWs) na nakabase sa Hong Kong at Macau sa Nobyembre 27, 2016.", "Ito ang inanunsyo kahapon ng CSC kaya hinikayat ng ahensya ang mga OFWs sa nasabing mga bansa na magparehistro mula Nobyembre 4 (kahapon) hanggang 13 kung nais ng mga ito na kumuha ng SCE-Pen and Paper Test.", "Bukod sa professional ay magbibigay rin ang CSC ng sub-professional examination sa mga OFWs na gustong maging eligible.", "Ayon sa CSC, bukas sa mga Filipino na 18-anyos pataas ang nasabing pagsusulit at kailangan lang kumuha ang mga ito ng application form sa Philippine Overseas Labor Office (POLO) sa Hong Kong o kaya mag-download sa CSC website."], "category": "National", "title": ["Career service exam ng mga Pinoy sa HK, Macau"]},
{"content": ["Inalerto na ng Bureau\u2002of\u2002Immigration (BI)\u2002ang\u2002daan-daang tauhan nito sa nakatakdang pagda\u00adting sa bansa ng mga dayuhang delegado mula sa mga miyembrong bansang kabilang sa Associa\u00adtion of Southeast Asian Nations (ASEAN).", "Ayon kay BI Commissioner Jaime Morente bumuo na ito ng special task na may 95 immigration officers, immigration duty supervisors at intelligence agents mula sa Ninoy Aquino International Airport (NAIA) at sa iba pang pantalan para magbantay sa pagdating ng mga delegado ngayong buwan ng Nobyembre.", "Nabatid\u2002na\u2002sa Nobyembre 5 hanggang Nobyembre 14 isasagawa sa Puerto Princesa City, Palawan ang ika-6th ASEAN Chief Justices\u2019 Round table on Environment kung saan ngayon pa lamang ay ina\u00adasahan na ang pagdating ng ilang matataas na opisyales nito.", "Maliban sa ipatutupad na immigration formalities sa mga delegado ay iniutos din ni Morente sa nasabing TF na siguruhin ang kaligtasan at seguridad ng mga miyembro ng ASEAN.", "\u201cWe have designa\u00adted special counters at the NAIA where the ASEAN delegates are to be exclusively processed by our immigration officers upon their arrival at the airport,\u201d ayon dito.", " Samantala, sinabi ni BI port operations division (POD) acting chief Marc Red Mari\u00f1as na inilagay na nito ang lahat ng international airports at seaports sa buong bansa sa heightened alert sa pagho-host ng Pi\u00adlipinas sa ASEAN leaders\u2019 summit sa susunod na taon."], "category": "National", "title": ["ASEAN delegates bantay-sarado"]},
{"content": ["Kambal na lindol ang tumama kahapon sa Davao Oriental.", "Unang naramdaman ang magnitude 2.5 na lindol bandang alas-2:16 ng madaling-araw sa Tarragona at sinundan ito ng magnitude 2.8 bandang alas-3:50 ng madaling-araw sa bayan ng Baculin, Davao Oriental.", "Samantala, inuga rin ng magnitude 4.9 na lindol ang bayan ng Don Marcelino, Davao Occidental noong Huwebes ng gabi, ayon sa Philippine Institute of Volcanology and Seismology (PHIVOLCS).", "Sa earthquake monitoring ng PHIVOLCS, naramdaman ang paglindol bandang alas-11:21 ng gabi at natukoy ang epicenter ng lindol sa layong 63 kilometro timog ng bayan ng Don Marcelino at may lalim itong 138 kilometro. Naramdaman din ang naturang lindol sa lakas na intensity 2 sa General Santos City."], "category": "National", "title": ["Kambal na lindol sa Davao"]},
{"content": ["Nagbabala ang Food and Drug Administration (FDA) sa publiko kaugnay sa pagbili at paggamit ng Bignay Herbal Tea na hindi rehistrado sa ahensya sanhi nang posibilidad na magdulot ito ng panganib sa kanilang kalusugan.", "Sa ipinalabas na Advisory No. 2016-121-A, na inisyu ng FDA at pirmado ng Director General nito na si Nela Charade Puno, pinag-iingat ng FDA ang publiko laban sa pagbili at paggamit ng natu\u00adrang produkto, na gawa ng Tres Verdes Trading, dahil hindi umano ito rehistrado sa kanilang tanggapan at maaaring makasama sa kalusugan ng mga gagamit nito.", "Nakasaad sa label ng naturang produkto na ang Bignay Herbal Tea ay mabisang gamot laban sa rayuma, Urinary Tract Infection (UTI), diabetes, altapresyon, dysmenorrhea, myoma, ulcer, altapresyon at erectile dysfunction.", "Ayon pa sa FDA, hindi dapat kaagad na maniwala ang publiko sa mga ganitong mga walang patunay na claims ng mga produktong hindi naman rehistrado sa kanilang tanggapan."], "category": "National", "title": ["Mag-ingat sa pekeng herbal tea!"]},
{"content": ["Ipinag-utos\u2002kahapon ni Department of the Interior and Local Govern\u00adment (DILG) Secretary Ismael Sueno sa mga local\u2002government\u2002units (LGUs) na isarado pansamantala ang lahat ng tulay at kalsadang babahain dahil sa magkakabuntot na weather disturbance o sama ng panahon.", "Ayon kay Sueno, mas mabuti\u2002nang\u2002maagap kaysa magdulot ng peligro ang tuluy-tuloy na buhos ng ulan partikular sa Bicol Region at Extreme Luzon dahil sa dalawang bagyo, isang low pressure area (LPA) at intertropical convergence zone (ITCZ) na binantayan\u2002ng\u2002Philippine Atmospheric Geophysical and Astronomical Services Administration (PAGASA).", "\u201cComplacence is risk-taking while prevention is security. Preparedness starts with LGUs as social protectors of communities\u2002and\u2002families. Flooding\u2002and\u2002rain-induced landslides on cri\u00adtical thoroughfares can hamper economic activities, cause major damages to infrastructure and faci\u00adlities as well as accidents that may result to loss of lives,\u201d giit ni Sueno.", "Inatasan din ng kalihim ang mga LGUs ng\u2002Autonomous\u2002Region in Muslim Minda\u00adnao (ARMM) na tiyaking nasa maayos na kondisyon ang mga tulay at kalsadang dadaanan ng mga motorista lalo na ngayong napapadalas ang ulan at landslides."], "category": "National", "title": ["Mga kalsada, tulay \u00adisinara dahil sa LPA"]},
{"content": ["Simula sa susunod na taon ay ipapatupad na ang bagong minimum wage sa mga overseas Filipino workers (OFWs) na nagtatrabaho sa bansang South Korea.", "Ayon sa Philippine Overseas Labor Office (POLO) sa Korea ang bagong minimum wage rate ay nasa KRW 6,470 o katumbas ng P268.73 kada oras na inihayag ng Ministry of Employment and Labor (MOEL).", "Sa kanyang ulat kay Labor and Employment Secretary Silvestre H. Bello III, sinabi ni Welfare Officer Manuela Pe\u00f1a, officer in-charge POLO Korea, ang minimum wage rate sa 2017, ay pagpapakita ng dagdag na 7.3 porsiyento sa kasalukuyang minimum wage rate na KRW 6,030, o P250.46 kada oras.", "Sinabi ni Pe\u00f1a na mahigit sa 24,000 OFWs na nagtatrabaho sa mga small at medium manufacturing industries na nasa ilalim ng Employment Permit System (EPS) ang sakop ng nasabing bagong pasahod."], "category": "National", "title": ["Dagdag-sahod sa OFWs sa SoKor"]},
{"content": ["Dalawang bagyo at isang low pressure area (LPA) ang nag-uunahang pumasok sa Philippine Area of Responsibility (PAR) ayon sa Philippine Atmos\u00adpheric Geophysical and Astronomical Services Administration (PAGASA).", "Isa nang ganap na bagyo ang tropical depression na nasa Silangang Luzon na may international name na \u2018Meari\u2019, habang ang isa pang sama ng panahon ay humihigop din ng lakas habang papalapit sa PAR.", "Huling namataan ang tropical storm \u2018Meari\u2019 sa layong 1,435 kilometro sa Silangang Luzon.", "Taglay nito ang pinakamalakas na hangin na umaabot sa 65 kilometro kada oras at pagbugso na umaabot sa 80 kilometro kada oras at halos hindi ito kumikilos.", "Ang umiiral na LPA na nasa layong 185 kilometero sa silangan ng Sorsogon City at nakapaloob sa Intertropical Convergence Zone (ITCZ) ang nagdadala ng pag-ulan sa Metro Manila, MIMAROPA, CALABARZON, Eastern Visayas, Bicol Region, Quezon Province at nalalabing bahagi ng Luzon."], "category": "National", "title": ["2 bagyo, 1 LPA unahan sa pagpasok"]},
{"content": ["Si Kerwin ang magi\u00adging daan para madiin at lumakas ang kaso laban kay retired general at ngayon ay Daanbantayan Mayor Vic Loot.", "Ito ang inihayag kahapon ni PNP chief Director\u2002General\u2002Ronald\u00ad dela Rosa na nagsabing kapag makauwi na sa bansa si Kerwin Espinosa, ang itinuturing na drug lord ng Eastern Visayas ay magiging ma\u00adlakas pa ang kanilang kaso laban kay Loot dahil ito ang makasasagot sa lahat ng mga tanong tungkol sa huli.", "Ayon kay Dela Rosa, hindi pa nila alam ang eksaktong araw ng pagbabalik sa bansa ni Kerwin pero patuloy ang kanilang pagpa-follow up dito.", "Sinabi rin ni Dela Rosa na nagpapatuloy pa hanggang sa ngayon ang kanilang imbestigasyon laban sa dating heneral na isa sa mga binanggit ni Pangulong Rodrigo Duterte na umano\u2019y drug coddler.", "Dagdag pa ni Dela Rosa na bukod kay Loot, may iba pang narco-politicians ang patuloy na iniimbestigahan na pawang kabilang sa watchlist ng Pangulo.", "Una nang inaresto si Kerwin sa Abu Dhabi at kinasuhan din ang ama nito na si Albuera Mayor\u00ad Rolando\u2002Espinosa\u2002na ngayon ay nakakulong sa Leyte."], "category": "National", "title": ["Si Kerwin ang susi vs Loot"]},
{"content": ["Ipinatawag ng Movie and Television Review and Classification Board (MTRCB) ang mga exe\u00adcutives ng primetime teleserye ng ABS-CBN na \u2018Till I Met You\u2019 dahil sa kontrobersyal na \u2018daring\u2019 love scene nina Nadine Lustre at James Reid na umere noong Oktubre 25.", "Sa liham ni MTRCB Chairman Toto Villareal, kabilang sa mga pinadadalo sa conference na gaganapin sa November 10 ang direktor ng teleserye na sina Antoinette Jadaone at Andoy Ranay, ang executive producer na si Arnel Nacario at ang writer na si Shugo Praico.", "Ito\u2019y kasunod ng pagdagsa ng feedback at reklamo sa sunud-sunod na episode ng \u2018Till I Met You\u2019 partikular ang sex scene nina JaDine sa loob ng sasakyan na hindi na raw angkop na ipalabas sa telebisyon bagama\u2019t mayroon itong SPG advisory.", "\u201cThe 25 October 2016 episode includes a purportedly daring lovemaking scene inside a motor vehicle, which some audiences found to be unfit for television (despite its \u2018SPG\u2019 advisory),\u201d bahagi ng liham ni Villareal sa mga executives ng teleserye."], "category": "National", "title": ["\u2018Sex sa kotse\u2019 nina JaDine, red flag sa MTRCB"]},
{"content": ["Nakatakdang\u2002magtungo sa bansa ang mga opisyales ng Kuwait Airways para magsagawa ng recruitment na kailangan ng kanilang kumpanya.", "Ayon kay Kuwait Airways Human Resources Director Khaled Al Mualim, nasa 200 na Pinoy workers ang kaila\u00adngan ng Kuwait Airways.", "\u201cAt the moment, Kuwait Airways is undergoing a huge transformation where we are gonna really change the map of the airline in the region. We will focus on both ground handling staff, engineering staff, dispatchers and security as well,\u201d sabi ni Khaled Al Mualim, human resources director ng Kuwait Airways.", "Kabilang\u2002sa\u2002mga tatanggapin na aplikante ay magtatrabaho bilang traffic officer, guest services officer, porter, baggage sorter, equipment mechanic at marami pang iba.", "Tatanggap ang mga ito ng mataas na sahod at may free accommodation, transportation, food allowance at libreng ticket din pauwi ng Pilipinas sakaling makuha sa trabaho.", "Darating ang grupo ng Kuwait Airways ngayong araw at magtatagal hanggang Nobyembre 10.", "Sa mga nais mag-apply, magtungo lamang sa Yaazeemir\u2002International\u2002Manpower\u2002Agency sa Room 405, Building 1563, F. Agoncillo, corner Pedro Gil Street, Ermita, Manila or tumawag sa 230-3090 o 230-2514."], "category": "National", "title": ["Trabaho sa 200 Pinoy workers"]},
{"content": ["Inaprubahan\u2002na\u2002ni Ombudsman\u2002Conchita Carpio-Morales ang pagsasampa ng kaso laban sa dating vice governor ng Tawi-Tawi na si Ruby Sahali Tan dahil sa hindi paghahain ng kanyang State of Asset, Liabilities and Networth (SALN).", "Anim na bilang ng paglabag sa Section 8 ng Code of Conduct and Ethi\u00adcal\u2002Standards\u2002for Public Officials and Employees o Republic Act No. 6713 ang ipinasasampa laban kay Tan sa Sandiganbayan.", "Base\u2002sa\u2002imbestigasyon umano ng Office of the Ombudsman, natuklasan na mula 2007 hanggang 2011 ay hindi umano naghain ng kanyang SALN si Tan at maging noong 2012.", "Base sa nasabing batas, lahat ng mga public officials ay kailangang maghain\u2002ng\u2002kanilang SALN taun-taon upang malaman ang kanilang business interest at financial connection.", "Kasama din sa ipinadedeklara ng batas ang pag-aari ng asawa at mga anak na nasa poder pa ng mga ito bagay na hindi umano nasunod ni Tan."], "category": "National", "title": ["Ex-vice gov ng Tawi-tawi pinakakasuhan na"]},
{"content": ["Pinag-iingat ng Philippine National Police-Aviation Security Group (PNP-ASG) ang mga pasahero kaugnay ng modus operandi na nag-aalok ng murang ticket sa eroplano sa loob ng NAIA 3.", "Ayon kay PNP-ASG Spokesperson Sr. Insp. Claire Sandulan, karaniwang modus ng mga suspek ang paglapit sa mga pasaherong bumibili ng ticket sa departure area ng paliparan.", "Aalukin aniya ang mga pasahero na sa kanila na lamang bumili ng plane ticket kung saan may tanggapan daw sila sa loob ng isang malaking mall sa Pasay City.", "Sinabi pa ni Sakdalan na kapag nakuha na ng mga ito ang pera ng pasahero ay magpapaalam ang suspek na pupunta lamang sa palikuran at hindi na babalikan ang pasaherong nagbigay ng bayad."], "category": "National", "title": ["Murang tiket sa NAIA, raket"]},
{"content": ["Nanawagan ang Simbahang Katolika sa pamahalaan na manindigang ipaglaban ang karapatan ng Pilipinas sa Panatag Shoal na kilala rin sa tawag na Scarborough Shoal laban sa China.", "Ito ang sinabi ni Balanga, Bataan Bishop Ruperto Santos, kung saan dapat umanong matanto ng pamahalaan ang naging hatol ng Permanent Arbitration Court sa The Hague, Netherlands na ang naturang teritoryo ay malinaw na pagmamay-ari ng Pilipinas.", "\u201cMabuting balita para sa ating mga mangingisda na sila ay makapaghanapbuhay at meron silang mapagkakakitaan na sila ay makapangisda roon. Pero tandaan natin, ito ay atin at hindi natin dapat i-give up ang ating pag-aari at kung ano ang atin.", "Kung ano ang na\u00adging hatol doon sa The Hague ay bigyan ng katuparan at ito ay dapat kamtin,\u201d pahayag ni Bishop Santos, chairman ng CBCP-Episcopal Commission on Migrants and Itinerant People na manindigan ang bansa sa karapatan nito sa naturang teritoryo."], "category": "National", "title": ["CBCP: Ilaban pa rin ang Panatag!"]},
{"content": ["Sa\u2002darating\u2002na Nobyembre 15 ay idaraos ang ika-anim na taon ng OFW and Family Summit na gaganapin sa World Trade Center sa Buendia, Pasay City.", "Pangungunahan\u2002ni Senator Cynthia Villar ang pagdaraos na ito na gaganapin mula alas-otso ng umaga hanggang alas-kuwatro ng hapon. Ang tema ngayong taon ay \u2018OFWs\u2002at\u2002Pag-nenegosyo: Partners for Change\u2019.", "Sa isang press confe\u00adrence, sinabi ni Sen. Villar na layunin ng nasabing event na tumulong at payuhan ang mga overseas Filipino worker (OFW) at kanilang pamilya sa paraan ng pag-i-invest ng pinaghirapan nilang kita para sa kanilang kinabukasan sa pamamagitan ng lecture hinggil sa financial literacy.", "Ang entrance sa summit ay libre at inaanyayahan ni Sen. Villar ang mga interesado na maaaring magparehistro online sa www.ofwsummit2016.villarsipag.org."], "category": "National", "title": ["OFW and Family Summit sa Nov. 15"]},
{"content": ["Masama ang loob ng limang Police Makati na bagama\u2019t ginawa lamang ang kanilang trabaho ay \u2018ipinatapon\u2019 pa sila sa Mindanao kasabay ng kahili\u00adngan ng mga ito na pairalin ang \u2018due process\u2019 bago sila parusahan na ito ay may kaugnayan sa umano\u2019y naganap na pangongotong sa isang Singaporean national sa lungsod.", "Base sa inisyung order ng Directorate for Personnel and Record Management (DPRM) sa Camp Crame, nabatid na mula sa Intelligence Section ng Makati City Police, itinapon sa Autonomous Region in Muslim Min\u00addanao (ARMM) sina Chief Insp. Sherwin Cuntapay; SPO3s Gonzalo Acnam; Ludevico Jabolle; PO3 Ronnie Aseboque at PO2 Gee-ar Javier.", "Magugunitang,\u2002kamakailan ay nakatanggap umano ng report si Philippine National Police (PNP) Chief Director Ronald dela Rosa hinggil sa iligal umano na operasyon sa isang gaming online company na pag-aari ni Lai Wee Shong, isang Singaporean national, na matatagpuan sa West Plaza, Gil Puyat Avenue, malapit sa Pasong Tamo, Makati City.", "Ang naturang text message ay ipinadala sa hepe ng Makati City Police na si Senior Supt. Rommil Mitra at pinadala naman nito sa hepe ng Intelligence Section na si Cuntapay upang i-validate ang naturang impormasyon.", "Sa isinagawang validation ay nakausap nila ang chief security officer na si Rolando Fuentes at ayon dito ay minsan na aniyang sina\u00adlakay ng mga tauhan ng National Bureau of Investigation (NBI) ang nabanggit na gaming online company kung saan isang Ret.P/Col.", "Cabigting, ang nagsabi umano sa naturang Singaporean national na magbigay na lamang ito ng pera para hindi makaranas ng pang-ha-harras.", "Dahil ayaw maabala ang negosyo ni Shong ay nagbigay na umano ito ng P750,000.00 kay Col . Cabigting.", "Ngunit\u2002nagreklamo ang\u2002nasabing\u2002dayuhan sa isang mamamahayag at isinabit na ang lima sa pangongotong."], "category": "National", "title": ["5-pulis Makati tinapon"]},
{"content": ["Todo ang pakiusap kahapon ni Senador Loren Legarda sa Pangulo na kila\u00adlanin at tumalima sa nilagdaang Paris Agreement on Climate Change dahil napakahalaga umano nito para sa bansa na isa sa mga pangunahing tinatamaan ng epekto ng climate change.", "\u201cThe Paris Agreement is very important for the Philippines, being one of the most vulnerable nations to the impacts of climate change. We need to ratify the Agreement so that we can access the Green Climate Fund.", "This is what we have been waiting for\u2014for developed countries that are the biggest emitters of greenhouse gases (GHG) to aid vulnerable, low-emitting nations like the Philippines. The Paris Agreement addresses the issue of climate justice, which is the President\u2019s concern,\u201d paliwa\u00adnag pa ni Legarda, Chair of the Senate Committee on Climate Change.", "Giit ng senadora, mahalaga umano ang kasunduang ito sa isinusulong na sustainable development and climate at disaster resilience ng pamahalaan.", "Bukod dito, wala namang probisyon sa kasunduan na pipigilan na ang bansa sa industrialization kung kaya\u2019t walang mawawala rito sa bansa bagkus ito\u2019y magiging kapaki-pakinabang.", "Una nang sinabi ng Pangulo na hindi niya kikilalanin ang naturang kasunduan na nilagdaan ng Pilipinas kasama na ang nasa 200 bansa noong nakaraang Disyembre sa Paris, France dahil hindi naman umano makaka\u00adtulong sa pag-asenso ng bansa ang naturang tratado."], "category": "National", "title": ["Legarda todo lako kay Du30 sa Paris Agreement"]},
{"content": ["Ikinagulat ng Department of Social Welfare and Development ang pagkaka-headline ng istorya sa pahayagang ito ukol sa \u2018kinangkong\u2019 na food pack na ipinamahagi sa ilang biktima ng super typhoon \u2018Lawin\u2019 sa Hilagang Luzon.", "Kahapon, mas matapang na ang panawagan ni DSWD Secretary Judy Taguiwalo sa publiko na isumbong sa kanilang tanggapan ang tampering o repacking sa ipinamimigay nilang relief goods.", "\u201cAgarang i-report sa mga field offices ng departamento ang mga iregularidad sa pamamahagi ng relief goods sa kanilang mga lugar,\u201d giit ni Taguiwalo.", "Katunayan nagbigay ng direktang hotlines si Taguiwalo para sa sumbong ng publiko.", "Para sa mga taga-Cordillera Administrative Region (CAR) \u2013 (074) 442-3946, (074) 446-5961, 09060941064, 09491417232; Region I \u2013 (072) 888-2505, 09399586757; Region II \u2013 09177710966; at Region III \u2013 09088814109."], "category": "National", "title": ["DSWD na-shock sa \u2018kinangkong\u2019 na food packs"]},
{"content": ["Dumipensa ang Bureau of Immigration (BI) sa pagbasura sa kasong isinampa laban sa mga mangingisdang Vietnamese nationals na nahuling iligal na nangingisda sa karagatang sakop ng Pilipinas.", "Binanggit ni BI Commissioner Jaime Morente na napatunayang hindi sinasadya ng mga nasabing dayuhan na mapadpad sa karagatan ng Pilipinas habang nangingisda kung kaya\u2019t pinalaya ang mga ito.", "Aniya, nagpaliwanag ang mga dayuhang ma\u00adngingisda na wala silang intensyong lumabag sa batas ng Pilipinas at napadpad lamang sa teri\u00adtoryo ng Pilipinas bu\u00adnga ng bagyo at epekto ng habagat.", "Idinagdag pa nito na bilang humanitarian consideration,\u2002nag-isyu\u2002rin si Department of Justice (DOJ) Secretary Vitaliano Aguire II ng memorandum sa BI na nagpapahintulot sa pagpapa\u00aduwi sa mga mangingisdang dayuhan.", "Hindi na rin isinama ang mga ito sa mga blacklisted individuals.", "Una nang kinasuhan ang mga banyaga sa pag\u00adlabag sa Republic Act No. 10654 Section 91 at CA 613, Section 37 (A) (1) & (7) dahil sa pangi\u00adngisda sa teritoryo ng Pilipinas at pagpasok ng walang kaukulang dokumento.", "Subalit\u2002naabsuwelto sa mga reklamo matapos katigan ang dahilan ng mga ito at tuluyang pauwiin sa kanilang bansa kung saan mismong si Pangulong Rodrigo Duterte ang nanguna sa pagpapauwi sa 17 Vietnamese fishermen."], "category": "National", "title": ["BI dumipensa sa pagpapauwi sa 17 Vietnamese"]},
{"content": ["Aabot sa 168 truckloads ng basura na may katumbas na 1,008 tonelada ang nahakot ng Metropolitan Manila Development Authority (MMDA) mula sa mga sementeryo sa Metro Manila nitong nakaraang Undas.", "Ito ang pahayag kahapon ni Francis Martinez, head ng MMDA Metro Parkway Clearing Group matapos ang araw ng Undas.", "Ayon kay Martinez, simula noong Oktubre 24 hanggang nitong nakaraang Nobyembre 1 ng taong kasalukuyan ay nasa 168 truckloads katumbas ng 1,008 tons ang kanilang nahakot mula sa 23 sementeryo sa buong kalakhang Maynila.", "Ang mga nahakot na basura ay ang mga leftover foods, disposable plates, plastic cups, Styrofoam containers, diyaryo, balat ng candy at mga natuyong bulaklak.", "Posible pa aniyang tataas pa ang bilang nang mahahakot na basura sa mga simenteryo dahil sa patuloy na clearing operation ng MMDA.", "\u201cWe are expecting to fill up more trucks as our clearing operations continue until Saturday,\u201d ani Martirez.", "Patunay lamang ito na walang epekto ang hiling ng Simbahang Katolika at iba pang sektor na gawing \u2018zero-basura\u2019 ang paggunita sa Undas.", "Ayon kay Aileen Lucero, national coordinator ng EcoWaste Coalition (EWC), hindi nagkulang ang Simbahan at kanilang grupo sa panawagan sa publiko, bagkus sadya lamang umanong pasaway ang maraming Filipino at hindi marunong magmalasakit sa paligid at kalikasan."], "category": "National", "title": ["Basura tambak sa Undas"]},
{"content": ["Binalaan ni Pangulong Rodrigo Duterte ang ilang miyembro ng Philippine National Police (PNP) partikular ang Makati City Police na itigil na ang pangongotong.", "Ang babala ay ginawa ni PDU30 kasunod ng tinanggap na ulat na ilang miyembro ng Makati City Police ang nangongotong sa mga turista.", "\u201cCorruption will stop. And I have heard two reports about the Makati police na nangongotong diyan sa mga turista. Hirap na hirap na nga ako papunta ng ibang bayan, walang tulog, at nakikiusap doon ng tulong nila at na sana\u2019y mapalago natin ang ating trade relation,\u201d ang tila pangongonsensyang hirit ng Pangulo sa kapulisan.", "Iniutos rin ng Pangulo ang agarang pagsuspinde sa sangkot na pulis.", "\u201cYou better resign. Because I said, I repeat to all of you, kayong mga.. either huminto kayo o hihintuin ko kayo. Mamili kayo diyan sa dalawa,\u201d banta pa ng Pangulo."], "category": "National", "title": ["Makati Police kinalampag sa kotong cops"]},
{"content": ["Isang\u200234-anyos\u2002na tomboy\u2002ang\u2002nagawang kitilin ang sariling buhay sa pamamagitan ng pagbibigti matapos na hindi makayanan ang matin\u00adding depresyon sa breakup nila ng kanyang kasintahan sa Lungsod ng Ma\u00adlabon, kahapon ng umaga.", "Sa ulat ng Malabon City\u2002Police,\u2002partikular na ni PO3 Julius Mabasa, ganap umanong alas-sais ng umaga nang matagpuan ng kanyang ama ang mga labi ng biktimang si Lieza Pandagani, na nakabigti sa kisame ng kanyang silid gamit ang isang nylon rope sa Magsaysay St., Brgy. Potrero.", "Ayon sa ama ng biktima na si Ernesto Pandagani, ay nakaamoy umano siya ng nakakasulasok na amoy mula sa silid ng anak dahilan upang kanya itong usisain, at dahil sa madalas na wala naman sa bahay ang biktima ay inakala pa nilang walang tao sa kwarto nito.", "Nang subukan nilang buksan ang pinto ay nakatrangka\u2002ito,\u2002dahilan upang pwersahan nang sinira ang pintuan at doon na tumambad ang wala nang buhay na anak.", "Sa imbestigasyon ay napag-alaman mula na rin sa cellphone ng biktima na nagkaroon sila ng matinding pag-aaway ng kanyang nobya na nauwi sa kanilang hiwalayan.", "Sa ngayon ay patuloy pa rin ang \u00adpagsasagawa ng\u2002imbestigasyon\u2002ng \u00adpulisya hinggil sa nasabing insidente."], "category": "National", "title": ["INIWAN NG GF, TIBO NAGBIGTI"]},
{"content": ["Nagpupuyos na sa galit ang mga public school teachers at tila nagbabadya na ang pag\u00adsabog ng kanilang galit dahil sa patuloy na pagdedma ng Department of Education (DepEd) sa kanilang\u2002performance-based bonus (PBB).", "Ayon sa grupong Tea\u00adchers\u2019 Dignity Coalition (TDC), hindi na kayang kontrolin ang ngitngit ng mga guro dahil natapos na ang Oktubre ay wala pa silang natatanggap na bonus.", "\u201cMalinaw\u2002naman ang sinasabi ng batas na bago matapos ang Oktubre makukuha na ng mga guro ang kanilang PBB. Pati itong DepEd ay harap-harapang nangako sa isang diyalogo na ibibigay ito noong Oktubre, pero hanggang nga\u00adyon nganga pa rin?\u201d giit ni Benjo Basas, national chairperson ng TDC.", "Sumugod kahapon sa Regional Office ng DepEd NCR sa Bagobantay, Quezon City ang 200 guro para kalampagin ang kagawaran sa walang habas na paglabag sa RA 4670 o ang Magna Carta for Public School Teachers dahil sa nade-delay na PBB.", "\u201cHindi na ito joke para tawanan lang ng DepEd. Ito ay may basehang pagkilos ng mga guro dahil sa paglapastangan sa Magna Carta. Nasaan ang sinasabing sinseridad ng gobyernong ito na bigyan ng mahusay na serbisyo ang mamamayan? Ultimong mga guro na pundasyon ng kinabukasan ng ating bansa ay pinagkakaitan ng kakarampot na ginhawa,\u201d pahayag ni Basas.", "Giit ng grupo, hin\u00adding-hindi sila titigil sa pagkalampag sa DepEd hangga\u2019t hindi natatauhan ang tila nagbibingi-bingihang liderato ni Secretary Leonor Briones."], "category": "National", "title": ["Ngitngit na teachers sa mailap na bonus"]},
{"content": ["Ipinababatid ng Department of Foreign Affairs (DFA) sa publiko na tatanggapin na rin ang digitized Postal Identification Card (Postal ID) bilang suporta sa pagkuha at pag-renew ng pasaporte.", "Ito ang inilabas na kalatas ng DFA kung saan kinikilala na nito ang bagong Postal ID dahil sa pinahusay na pisikal at biometrics based na security feature ng bagong Postal ID.", "\u201cThe Department of Foreign Affairs wishes to inform the public that the digitized Postal Identification Card (Postal ID) will now be accepted\u00ad as one of the supporting\u00ad docu\u00adments for passport\u00ad application and or renewal,\u201d\u00ad ayon sa abiso ng DFA.", "Tatanggapin ang postal ID para sa passport application sa mga satellite offices sa Metro Manila gayundin sa mga regional\u00ad consular offices at mga foreign service posts.", "Ang bagong postal ID na may security feature ay nakakatulong sa mara\u00adming mga Pilipino sa pag-a-apply ng trabaho, pagkuha ng loan o pag-e-encash ng tseke."], "category": "National", "title": ["Digitized Postal ID pwede na sa DFA"]},
{"content": ["Ikaw ba\u2019y \u00adnegosyante na gusto pang lalong kumita\u2002ngayong\u2002Pasko? Pwes, narito ang good news para sa iyo.", "Bumisita\u2002lamang sa mga Negosyo Center upang makakuha ng tamang payo, gabay at training bago sumabak sa negosyo ngayong panahon ng Kapaskuhan, ayon kay Sen. Bam Aquino, pangunahing may-akda ng Republic Act No. 10644 o ang Go Negosyo Act.", "Magtungo sa lamang sa http://www.bamaquino.com/gonegosyoact/negosyo-center-tracker/."], "category": "National", "title": ["Gusto mo bang kumita ngayong Pasko?"]},
{"content": ["\u201cMga unggoy, tang\u2014-mo, maraming de-bomba sa amin dito!\u201d", "Hindi napigilan ni Pangulong Rodrigo Duterte na muling mapamura at tuluyang sinira ang pangakong\u00a0hindi na magmumura, nang hingan ng reaksyon sa ginawang pag-atras ng Amerika na magbenta ng armas sa Philippine National Police (PNP).", "\u201c\u2018Yan ang problema ko sa Amerika bilib ako sa kanila pero ang problema nawalan ako ng respeto kaya binabastos ko sila kasi binabastos ako. Tingnan mo ang mga unggoy \u2018yung 20-26,000 na baril na bibilhin natin sa kanila ayaw nang ipagbili. Luko-luko eh wag nga tayong maglokohan Amerikano pati ba naman \u2018yan,\u201d komento ng Pangulo sa naging talumpati nito sa send-off ceremony ng 17 Vietnamese fishermen sa Sual Sea Wharf and Causeway Area sa Pangasinan.", "Binigyan-diin ni Pangulong Digong na malamang na sa Russia o sa China na iiskor ng baril ang Pilipinas."], "category": "National", "title": ["DUTERTE, NAGMURA ULI!"]},
{"content": ["Babala ni Senador Antonio Trillanes IV na simula pa lamang sa mga inaasahang mas matitindi pang buwelta ng Amerika sa Pilipinas ang pag-atras o paghinto ng US State Department sa pagbebenta ng mga baril sa Philippine National Police (PNP).", "Tuluyan nang nagkalamat ang relasyon ng Pilipinas at Estados Unidos matapos ang walang tigil na birada ni Pangulong Rodrigo Duterte sa Amerika na nag-ugat sa puna ng huli sa usapin ng human rights violations sa bansa kasabay ng pinaigting na giyera ng pamahalaan kontra droga.", "Ayon kay Trillanes, wala namang ibang maaring sisihin sa desisyon na ito ng Amerika kundi ang Pangulo.", "Nagbabala rin si Akbayan partylist Rep. Tom Villar, miyembro ng legitimate minority sa Mababang Kapulungan sa susunod na aksyon ng US laban sa Pilipinas, gaya ng paghihigpit sa pagpasok ng mga Filipino sa kanilang bansa, gayundin sa pag-ipit sa mga produkto ng Pilipinas na tiyak na makakaapekto sa business sector.", "Paniwala naman ni Senador Panfilo Lacson na isang malinaw na \u2018bully attitude\u2019 ang desisyon ng US laban sa Pili\u00adpinas na matagal na nitong kaalyado.", "Aniya, unfair para gawin sa Pilipinas bilang isang equally sovereign state ang desisyon na ito ng US. Aniya, dapat ay gumawa muna ng isang conclusive investigation ang US department na magpapakita ng katibayan sa alegasyon ni US Senator Ben Cardin laban sa umano\u2019y laganap na human rights violation sa Pilipinas bago pa man maglabas ng desisyon ukol sa paghihinto nito ng pagbebenta ng rifles sa PNP.", "\u201cPrudence dictates that the US State Department should first show a conclusive investigation that says what Sen. Benjamin Cardin has alleged before issuing a statement banning the sale of assault rifles to our uniformed services,\u201d ayon kay Lacson.", "Aniya,\u2002maraming ban\u00adsang pwedeng pagbilhan ng baril gaya ng Germany, Israel, Belgium, Russia at China.", "Samantala, minaliit at binalewala lamang ni Pangulong Rodrigo Duterte ang nasabing desisyon ng US State Department."], "category": "National", "title": ["May matinding buwelta pa ang US \u2014 Trillanes"]},
{"content": ["Kung si Pangulong Rodrigo Duterte ang tatanu\u00adngin sakaling dumating\u00ad ang panahong siya\u00ad ay kukuhanin\u00ad na ng \u00adPanginoong Diyos, kuntento na itong maihimlay\u00ad sa libingan\u00ad katabi ng kanyang mga pumanaw na magulang at hindi sa \u00adLibingan ng mga Bayani.", "Nagpauna na si Presi\u00addente Duterte na hindi\u00ad magiging isyu sa kanya kung dapat ba o hindi na siya ay maihimlay sa kontrobersiyal na Libi\u00adngan ng mga Bayani.", "\u201cWhen I go, I place my\u2026 just small dito sa tabi\u00ad ng ano (libingan ng magulang)\u2026 Susmaryosep. Kanila na \u2018yan (Libingan ng mga Bayani). Pagta\u00adtalunan pa natin \u2018yan,\u201d ayon\u00ad pa kay Duterte sa All Saints\u2019 Day\u00a0interview ng media sa Davao City nitong Martes ng gabi.", "Nagbigay ng paliwa\u00adnag ang Pangulo kung bakit hindi nito tipo na mailibing sa Libingan ng mga Bayani kasabay ng paglilinaw na wala itong pinasasaringan o pinatu\u00adtungkulan na sinuman."], "category": "National", "title": ["Duterte ayaw sa \u2018Libingan ng mga Bayani\u2019"]},
{"content": ["\u201cHindi natin alam kung bakit nakalusot ang napakaraming relocation projects na nag-comply dito. Marami na akong nabisita, sigu\u00adro mga 80% ng nabisita ko walang tubig. At talaga iyong mga residents bumibili ng tubig, walang access sa mass transportation, walang access sa livelihood.\u201d", "Ito ang ibinunyag ni Vice President at Housing and Urban Development Coordinating Council (NDCC) Leni Robredo matapos matuklasan kung ano ang ugat ng \u201cfailure\u201d o kabi\u00adguan ng relocation program ng mga nagdaang administrasyon.", "Sa isang panayam kay Robredo habang nasa Eternal Garden, Naga City kung saan niya dinalaw ang puntod ng kanyang yumaong esposong si dating Interior and Local Government Secretary Jesse Robredo, sinabi nito na halos lahat ng mga relocation sites na pinaglipatan ng mga informal settlers mula sa Metro Manila ay isang malaking kabiguan.", "\u201cKaya nagiging failure iyong relocation kasi ang nangyayari, titirhan lang sandali tapos ibebenta din nila, \u00adbabalik sila sa Manila, informal settlers uli sila,\u201d ani Robredo sa isang local \u00admedia interview.", "Sa mga inspeksyon na ginawa umano nito sa mga relocation sites ay hindi sumunod sa requirement na dapat kumpleto ang pasilidad tulad ng tubig at kuryente. Malayo rin umano ang lokasyon sa transportasyon at walang hanapbuhay o anumang mapagkakakitaan.", "Paglabag umano ito sa Republic Act 7279 o Urban Development and Housing Act of 1992 subalit nakalusot aniya sa hindi maipaliwanag na kadahilanan.", "Ito umano ang nais ng HUDCC na baguhin upang masiguro na hindi na babalik sa mga squatter areas ang mga informal settlers na inilipat suba\u00adlit umaalis sa kanilang tirahan dahil sa hirap sa kanilang nararanasan.", "\u201cSo ang sa atin, nasa stage tayo na nire-review natin lahat ng mga defective policies. Mayroon tayo ditong deadline sa sarili, hanggang December dapat plantsado na lahat,\u201d ani Robredo."], "category": "National", "title": ["Palyadong relocation sites, unang sosolusyunan \u2014 VP Leni"]},
{"content": ["Kapraningan umano para pag-isipan ng masama ang ginawang pagbibitiw ni dating Pangulong Fidel V. Ramos bilang special envoy sa China ng Duterte administration.", "Reaksyon ito ni Liberal Party (LP) Congressman Teddy Baguilat ng Ifu\u00adgao matapos ilutang ni Senador JV Ejercito na ang pagre-resign umano ni Ramos ay senyales na mayroong namumuong \u2018plot\u2019\u00a0para mapatalsik sa puwesto si Pangulong Rodrigo Duterte sa palasyo ng Malaca\u00f1ang.", "\u201cMedyo praning mas\u00adyado \u2018yung comment ni Sen. JV na iyan. Eh dati ng kakampi ni Digong si FVR. Tsaka sino ang hihi\u00adlahin ni FVR na mag-plot kay Digong? Wala na ang Lakas n\u2019ya,\u201d ani Baguilat.", "Wala na umanong puwersa si dating Pangulong Fidel Ramos para mapatalsik si Pangulong Digong, ayon naman kay Laguna Rep. Benjamin Agarao.", "\u201cMahirap sabihin. Si FVR walang lantad o organisasyon na anti-Digong. Matatag pa rin si Digong kahit wala si FVR,\u201d ani Agarao.", "Sa ngayon aniya, ang mga dating kaalyado ni Ramos sa Lakas-CMD ay mga kakampi na ng administrasyon ni Duterte at hindi na aktibo ang da\u00adting pangulo sa pulitika.", "Maliban dito, wala ani\u00adyang kumikilos na political party o anumang grupo laban kay Duterte at nananatili itong popular sa mamamayang Filipino kahit binabatikos ng ibang bansa tulad ng Amerika ang kanyang istilo.", "Ganito rin ang paniniwala ni Isabela Rep. Rodito Albano na nagsabing posibleng marami lang napapanood na pelikula si Ejercito kaya naisip nila ang nasabing bagay matapos mag-resign si Ramos.", "\u201cHe is watching too many movies\u2026conspiracy theories,\u201d reaksyon ni Albano sa pangamba ni Ejercito.", "Noong\u2002nakaraang ling\u00adgo ay nag-resign si Ramos bilang special envoy sa China. Nabatid na nakarating na sa tanggapan ng Pangulo ang resignation letter nito.", "\u201cI had a copy of his resignation. First, I\u2019d like to thank him for helping me and being of the service to the nation even at his age,\u201d pahayag pa ng Pangulo.", "Handa pa ring sundin ni Pangulong Duterte ang anumang magiging payo nang nagbitiw na special envoy to China na si da\u00adting Pangulong Ramos.", "Ito ang tugon ni Pa\u00adngulong Duterte nang kapanayamin ng mga mamamahayag sa sementeryo nang dumalaw sa kanyang mga namayapang magulang sa Roman Catholic Cemetery sa Davao City kamakalawa ng gabi.", "\u201cI take his advice. But you know I have my own way of assessing it. For example, sa \u2014 I don\u2019t know if\u2026 I have not heard but it was stated there in one newspaper about extrajudicial killing. He knows that I do not do it and we do not do it ,\u201d ayon pa kay Duterte.", "Maging ang Pangulo ay sang-ayon na nagawa na ni FVR ang kanyang papel sa gobyerno.", "\u201cSo, pasensya na lang if you do not like my commitment which I, to me was a sacred promise during May, during the last elections. Ito ang gagawin ko. At nanalo ako, palagay ko naman sa rason na binigay ko. And I will do it until the last pusher is out of the streets and the last drug lord in this country is exterminated,\u201d dagdag pa nito.", "Bago matapos ang panayam ay hindi napigilan ni Pangulong Duterte na banggitin ang isang isyung hindi nila napagkasunduan ni FVR.", "Magugunitang binatikos ni FVR si Duterte matapos nitong ayawan ang paglagda ng Pilipinas sa Paris agreement na naglalayong solusyunan ang climate change.", "Sa halip, plano ni Duterte na magtayo ng maraming industrial zones sa iba\u2019t ibang panig ng bansa na magbibigay ng trabaho.", "Naniniwala si Ramos na lalong nanganganib ang Pilipinas sa mga bagyo at kalamidad kung hindi lalahok ang bansa sa Paris Agreement on Climate Change."], "category": "National", "title": ["JV PRANING KA! \u2014 BAGUILAT"]},
{"content": ["Inakalang\u2002halloween mascot na palutang-lutang sa ilog, \u2018yun pala ay bangkay ng babaeng biktima ng pagkalunod, na nadiskubre pasado alas-12:00 ng tanghali kamakalawa sa bayan ng Noveleta, Cavite.", "Kinilala ni PO2 Rodel Abutin ng Noveleta Municipal Police Station ang biktimang si Debbie Ganarial y Morabe ng Barangay San Jose 1 sa nasabing bayan. Nabatid na tindera ang biktima sa isang coo\u00adperative\u2002store,\u2002at\u2002may ilang araw na umanong hindi napasok sa trabaho.", "Kamakalawa\u2002ay\u2002nakitang palutang-lutang sa Ilang-Ilang river na sakop ng Brgy. Magdiwang ang katawan ng biktima, na hinihinalang\u2002nag-suicide bunsod sa hindi maipaliwanag na depresyong nara\u00adranasan nito, base na rin sa ilang nakakakilala ng personal sa biktima."], "category": "National", "title": ["Babae iniluwa ng ilog"]},
{"content": ["Sa walang humpay na buhos ng ulan, lubog sa baha ngayon ang ilang lugar sa Koronadal City bunsod ng naganap flash floods.", "Dahil dito, kinailangang isara ng mga lokal na opisyal ng Koronadal City ang isang major highway na nagdudugtong sa Koronadal at General Santos City bunsod ng pagbabaha.", "Ayon kay Koronadal City administrator Cyrus Urbano, pansamantalang isinara sa mga motorista ang Koronadal-General Santos highway partikular sa bahagi ng Brgy. Carpenter Hill sapul pa kamakalawa ng hapon matapos itong bahain nang may kasama pang mga debris mula sa bundok.", "Agad namang pinayuhan ang mga motorista mula sa General Santos na patungong Koronadal City na dumaan muna sa Crossing Rubber sa bayan ng Tupi, South Cotabato papuntang Tampakan at saka sa Brgy. San Roque sa Koronadal City.", "Additional kung kapos\u2026", "Para naman sa mga manggagaling ng Koronadal City, pinayuhan sila na dumaan sa Barangay Barrio Dos papuntang Tupi, at saka tahakin ang ruta ng Tampakan pa-General Santos.", " Tiniyak naman ni Urbano na may mga backhoes nang nakahanda para klaruhin ang kalsada at alisin ang mga kahoy at debris oras na humupa na ang baha."], "category": "National", "title": ["Koronadal lubog sa baha"]},
{"content": ["Isang sovereign decision ang pagbabalik ng mga mangingisdang Pinoy sa\u00a0Scarborough Shoal matapos ang apat na taon kahit ano pang sabihin ng China.", "Ayon kay Kabayan party-list Rep. Harry Roque, sa ayaw at sa gusto ng China ay dapat bumalik ang mga mangingisdang Pinoy sa Scarborough Shoal dahil sa ruling ng Permanent Court of Arbitration (PCA).", "\u201cRegardless of what China claims, the decision for Filipinos to go back to fishing in the Scarborough Shoal is a sovereign decision. The fact is, the Permanent Court of Arbitration has decided that we all have traditional fishing rights in Scarborough,\u201d ani Roque.", "Sinabi ng mambabatas na walang kapangyarihan ang China na suwayin ang PCA ruling kaya matapos ang pagbisita ni Pangulong Rodrigo Duterte sa China\u00ad ay hindi na hinarang ng Chinese Coast Guard ang mga Filipinong mangingisda."], "category": "National", "title": ["Pagbabalik ng mga Pinoy sa Scarborough Shoal, sovereign decision"]},
{"content": ["Dalawang Vietnamese\u00ad ang isinailalim sa imbestigasyon kaugnay sa hinihinalang floating shabu labo\u00adratory sa Isla Verde, Barangay Pantay Tamu\u00adrong, Caoayan, Ilocos Sur.", "Ayon kay Sr. Supt. Rey Antolin de Peralta, acting provincial director ng Ilocos Sur Police Provincial Office, pinagpapaliwanag\u2002nila\u2002ang da\u00adlawang\u2002Vietnamese\u2002na kasama sa mga nagbabantay sa mga barko na sinasabing matagal nang nakadaong sa laot na \u00adsakop ng Caoayan.", "Sinabi ni Peralta na isa sa aalamin nila ay kung legal o iligal ang pagpasok sa bansa ng dalawang \u00addayuhan kasabay ng pag-alam din kung ginagamit na labo\u00adratory ng pagawaan ng shabu ang nasabing mga barko na binabantayan ng dalawang dayuhan."], "category": "National", "title": ["Floating shabu, 2 Vietnamese tagilid"]},
{"content": ["Patay ang isang hair stylist matapos malunod sa isang beach resort sa Real, Quezon kamakalawa ng umaga.", "Kinilala ang \u00adbiktima na si Alfred Orgel, 28, resi\u00addente ng Dr. Sixto \u00adAntonio Ave., \u00adMaybunga, Pasig City.", "Batay sa pahayag sa pulisya ng kasama ng biktima,\u2002kumuha\u2002ang kanilang grupo ng cottage sa Park Beach Resort sa Barangay Tignoan at masayang nag-inu\u00adman.", "Bandang alas-10:00 ng umaga na ang biktima\u00ad ay maligong mag-isa suba\u00adlit dahil sa \u00admalalaking\u00a0alon, bagama\u2019t marunong lumangoy ang biktima ay tinangay ito papunta sa malalim na bahagi hanggang sa tuluyang mawala.", "Pasado alas-12:00 na nang marekober ang katawan ng biktima na agad isinugod sa ospital suba\u00adlit idineklara itong dead on\u2002arrival\u2002ng\u2002doktor."], "category": "National", "title": ["Hair stylist, nilamon ng dagat"]},
{"content": ["Dinismis ng Manila Prosecutor\u2019s Office (MPO) ang kasong isinampa ni dating ABAKADA party-list representative Jonathan dela Cruz laban sa ilang opisyal ng Commission on Elections (Comelec) and Smartmatic-Total Information Management Corp. (Smartmatic) dahil sa kakulangan ng merito.", "Napapaloob sa 27-pahinang resolusyon na may petsang Setyembre 28, 2016, binigyan-diin ni Manila City Prosecutor Edward Togonan na bigo ang kampo ni Dela Cruz na ipakita sa preliminary investigation, na isi\u00adnagawa noong Hunyo 7 hanggang Agosto 12, ang mga ebidensiyang lumabag sa mga probisyon ng RA 10175 ang mga opisyal ng Comelec at Smartmatic.", "Kabilang dito ang \u201cSection 4(a)(1) purportedly by accessing computer system, without right\u201d; \u201cSection 4(a)(3), allegedly by intentionally alte\u00adring computer data, without right\u201d; at \u201cSection 4(a)(4) alle\u00adgedly by intentionally altering or recklessly hindering interfe\u00adring with the functioning of a computer and compu\u00adter network by inputting, deleting and altering computer data and prog\u00adram, without right or authority, when the special character \u201c?\u201d was changed to \u201c\u00f1\u201d in the script.\u201d ng transparency server noong araw mismo ng halalan.", "Nabatid na sa mga respondents na sina Messrs. Elie Moreno, Marlon Garcia, at Neil Baniqued ng Smartmatic; at Messrs. Rouie Pe\u00f1alba, Mauricio Herrera, Nelson Herrera at Ms. Frances Mae Gonzales ng Comelec, tanging si Garcia lamang ang maituturing umanong lumabag sa RA 10175."], "category": "National", "title": ["Kaso laban sa Comelec at Smartmatic dinismis ng MPO"]},
{"content": [" \u2014 Iniimbestiga\u00adhan ng pulisya ang pagkakapatay sa dalawang babae sa Zamboanga City.", "Magkahiwalay na natagpuan ang bangkay ng \u00addalawa sa Barangay Limpapa at Talisayan nitong Linggo lamang.", "Hindi\u2002pa\u2002nakikilala ang mga biktima ngunit pareho umanong may tama ng bala sa likuran ng kanilang ulo ang mga ito.", "Wala pang makuhang lead\u2002ang\u2002pulisya\u2002kung sino ang nasa likod ng pamamaslang\u2002at\u2002kung may koneksyon ang krimen sa isa\u2019t isa. \u00adBihira ang\u2002ganitong\u2002klase\u2002ng krimen sa kababaihan sa Zamboanga City.", "Wala pang umaangkin sa bangkay ng \u00addalawa hanggang kahapon."], "category": "National", "title": ["2 babae, tinodas sa Zambo"]},
{"content": ["Patay ang 14-katao habang nasa 50 iba pa ang suga\u00adtan sa nangyaring sunud-sunod na pagsabog sa isang ship breaking yard sa southwest Pakistan.", "Ayon sa ulat ng CNN, sinabi ni Deputy Commissioner ng Pakistan na si Syed Zulfiqar Ali Shah na naganap ang pagsabog sa Gadani yard sa Balochistan Province kung saan sinisira ng mga biktima ang na\u00adsabing oil tanker.", "Kinumpirma ni Deputy General Secretary of the National Trade Union Federation Nasir Mansoor na 200 manggagawa ang na-trap sa loob ng 8 talampa\u00adkang high ship oil tanker nang naganap ang insidente.", "Karamihan sa mga nakitang bangkay ng mga rumespondeng rescue teams ay sunog ang buong katawan.", "Maliban sa pagsabog ay nagdulot din ito ng \u00adsunog kaya nagtulung-tulong na ang mga pamatay-sunog at naval fire groups na gumamit ng helicopter \u00adpara \u00admaapula ang apoy."], "category": "National", "title": ["Oil tanker sumabog; 14 patay"]},
{"content": ["Aabot sa 40 dating miyembro ng Iraqi Security Forces ang pinatay ng Islamic State (IS) militants at itinapon ang bangkay sa Tigris river.", "Sa ulat, kinumpirma ni UN human rights spokeswoman Ravina Shamdasani na pinatay ng IS ang nasabing mga dating sundalo malapit sa Mosul.", "Ang 40 na dating Iraqi soldiers ay kabilang sa mga sibilyan na dinukot sa al-Shura sub-district ng Mosul at sa mga villages sa paligid ng Hammam al-Alil.", "Maliban dito, sinubukan din ng mga terorista na ibiyahe ang mahigit 25,000 na sibilyan mula sa Hammam al-Alil, isang bayan sa timog na bahagi ng Mosul.", "Malaki ang posibilidad na gamitin ang mga ito bilang human shields sa pagdepensa ng mga IS mili\u00adtants sa kanilang posisyon.", "Karamihan sa mga truck na may dalang mga sibil\u00adyan na papunta sa Tal Afar district ay bumalik dahil sa mga nagpapatrolyang aircraft habang nakatawid naman ang ilang bus sa Abu Saif na nasa 15 kilometro hilaga ng Hammam al-Alil."], "category": "National", "title": ["40 bangkay itinapon sa Tigris river"]},
{"content": ["Hirap ngayon ang mga residente ng Baggao, \u00adCagayan dahil sa pagbahang dinaranas sa kanilang lugar kasabay ng paglubog din sa baha ng tulay na nagdurugtong sa dalawang barangay.", "Sa ulat ng pamahalaang lalawigan ng Cagayan, \u00addalawang-araw nang hindi tumitigil ang pag-ulan \u00addahilan para lumubog sa baha ang Abusag Bridge sa \u00adBarangay Annayatan.", "Napag-alaman na ilang araw nang paralisado ang mga biyahe sa lugar dahil hindi madaanan ng mga motorista ang nasabing tulay na nag-uugnay sa \u00adBarangay Annayatan at Barangay San Jose matapos umapaw ang Fulay River.", "Hanggang sa ngayon ay tuluy-tuloy pa rin ang pag-ulan dahilan ng patuloy na pagtaas ng tubig sa \u00adnasabing ilog.", "Gayunman, pinaalalahanan na ng Baggao munici\u00adpal government ang mga residente doon na maging\u00ad alerto at maingat para maiwasan ang anumang \u00adtrahedya na idudulot ng pagbaha."], "category": "National", "title": ["Cagayan binaha"]},
{"content": ["Nagbabala ang Philippine Atmospheric Geophysical and Astronomical Services Administration (PAGASA) ng malawakang pag-ulan sa mga susunod na araw na maaaring magdudulot ng pagbaha at landslides.", "Kasunod ito ng nagbabadyang\u2002paghagupit ng bagyong \u2018Marce\u2019 at ang kondisyon ng bansa ngayon na nasa La Ni\u00f1a phenomenon.", "Ayon\u2002sa\u2002PAGASA, posibleng tumagal ang pag-ulan sa bansa dahil sa paulit-ulit na pagkakabuo ng mga low pressure area (LPA) o sama ng panahon sa Visayas at Mindanao na karaniwang nakapaloob\u2002sa\u2002Inter\u00adtropical\u2002Convergence Zone (ITCZ).", "Puntirya ng pag-ulan sa ngayon ang Visayas, Mindanao,\u2002Palawan\u2002at MIMAROPA,\u2002habang ang Metro Manila, Hi\u00adlagang Luzon at CALABARZON ay magiging maulap ang kalangitan at panaka-naka ang buhos ng ulan."], "category": "National", "title": ["Malawakang ulan, baha dahil kay \u2018Marce\u2019"]},
{"content": ["Patay ang isang binata habang sugatan naman ang apat na iba pa \u00admakaraang pagbabarilin\u00ad ang kanilang grupo ng riding in tandem na mga suspek na pinaniniwalaang mga trigger happy\u00ad \u00adkahapon ng madaling-araw sa \u00adTabaco City, \u00adAlbay.", "Idineklarang dead on arrival sa Ziga District\u00ad Hospital sanhi ng mga tama ng bala sa katawan ang isa sa biktimang si Joseph Borleo, binata, taga-P4 Barangay San Roque ng nasabing lungsod.", "Patuloy\u2002namang \u00adginagamot sa nasabing \u00adospital ang apat na iba pa na sina Eddie Molate, Christopher\u2002Balinbing, Jose Carael at Ronald Bercasio, pawang residente rin ng lugar at nasa edad 20-25.", "Sa imbestigasyon ni PO3 Brades Alden, may hawak ng kaso, naganap ang\u2002insidente\u2002dakong alas-12:19 ng madaling-araw sa kahabaan ng P4 Barangay San Roque ng lungsod na ito.", "Napag-alaman na ga\u00adling ng sementeryo ang mga biktima at nagkukuwentuhan\u2002nang\u2002dumaan ang isang scooter type na motorsiklo lulan ang mga suspek na nakaitim na jacket at itim na pantalon at walang sabi-sabing pinaputukan ang grupo ng kabataan at saka mabilis ding humarurot nang maubos na ang bala ng kanilang baril.", "Mabilis naman ang responde ng ilang kapitbahay sa grupo at agad \u00adsilang dinala sa nasabing\u00ad pagamutan subalit dahil\u00ad sa grabeng mga tama\u00ad ng bala ni Borleo ay idineklara na itong dead on arrival.", "Wala pang malinaw na suspek ang pulisya at posibleng mga trigger happy ang mga suspek na trip lang mamaril."], "category": "National", "title": ["5 MAGKAKABARKADANG BAGETS, NIRATRAT"]},
{"content": ["Inoobserbahan\u2002sa Sta.\u2002Ana\u2002Hospital\u2002ang isang 25-anyos na Muslim\u2002matapos\u2002paulit-ulit na saksakin ng kanyang kababayang Muslim dahil sa matandang\u2002alitan kahapon ng madaling-araw sa\u2002San\u2002Andres\u2002Bukid, Maynila.", "Sa\u2002imbestigasyon ni\u2002PO2\u2002Rey\u2002Rabut, ng Manila Police District\u2002(MPD)-Station\u20026, nakilala ang\u2002biktimang si Sadam Batao, vendor, taga-2441 Onyx St., San Andres Bukid, Maynila, na tadtad ng saksak.", "Naganap umano ang insidente dakong alas-dos ng madaling-araw sa ikalawang palapag ng bahay ng dalawa.", "Mabilis\u2002namang\u2002tumakas ang suspek na si Husman Alonto, 23, nakatira rin sa nabanggit na lugar nang makitang\u2002duguan ang biktima.", "Ayon\u2002kay\u2002Norayma Batao, 23, asawa ng biktima, nasa ika\u00adlawang palapag umano ng kanilang bahay ang biktima, kinumpronta umano ito ng suspek na nagresulta sa mainitang pagtatalo ng dalawa.", "Kasunod nito, kumuha ng patalim sa kusina ang suspek at paulit-ulit na sinaksak ang biktima at saka tumakas."], "category": "National", "title": ["Muslim, sinaksak ng kababayan"]},
{"content": ["Natangay ang service firearm, pitaka at laptop ng isang miyembro ng Philippine National Police (PNP) matapos looban ng hindi nakikilalang suspek ang kanyang bahay, kamakalawa ng gabi sa Tondo, Maynila.", "Nagreklamo kay PO3 Rhyan Punzalan, ng \u00adManila Police District (MPD)-Station 2, ang biktimang si PO1 Marlon San Diego, nakatira sa 1419 Dizon St., cor. Bambang, Tondo.", "Ayon kay San Diego, ala-una ng hapon nang umalis siya sa kanilang bahay at nagtungo sa Manila North Cemetery (MNC) para dalawin ang puntod ng kanyang mga kamag-anak.", "Pagbalik niya dakong alas-10:18 ng gabi, napansin niya na dinistrungka ang padlock ng pintuan ng kanyang bahay at pagpasok sa loob, nadiskubre niyang nawawala ang kanyang Glock .9 mm pistol Gen 4 na may serial number PNP 6306, na inilagay niya sa loob ng Orocan plastic cabinet.", "Nawawala rin ang kanyang Acer laptop at \u00adpitaka na nag\u00adlalaman ng P1,500 at kanyang mga identification cards.", "Patuloy ang isinasagawang follow-up operation sa naturang insidente."], "category": "National", "title": ["Bahay ng parak, nilooban"]},
{"content": ["Inoobserbahan sa Justice\u2002Jose\u2002Abad\u2002Santos General Hospital (JJASGH) ang isang 34-anyos na ginang nang magsaksak sa sarili, matapos na makipag-away sa kanyang kinakasama, kamakalawa ng madaling-araw sa Sta. Cruz, Maynila.", "Kinilala ang biktimang si\u2002Annaliza\u2002Salengua, taga-632 Mabolo St., Sta. Cruz, Maynila na may da\u00adlawang tama ng saksak sa kanang bahagi ng dibdib.", "Ayon kay P/Chief Insp. Michael Garcia, deputy station commander ng Manila Police District (MPD)-Station 3, alas-2:30 ng madaling-araw nang maganap ang insidente sa Raon St., Sta. Cruz, Maynila.", "Nauna\u2002rito,\u2002nagtalo ang biktima at ang kanyang kinakasamang si Julius Ramirez, 36, tricycle driver, na residente ng 640 F. Trinidad St., Sta. Cruz, dahil lamang sa kagustuhan ng babae na matulog sa minamanehong tricycle ng kanyang live-in partner.", "Sanhi\u2002nito,\u2002kumuha umano ng kutsilyo ang biktima at sinaksak ang sarili sa dibdib.", "Nang makita naman ni Ramirez ang ginawa ng ka-live-in ay tinangka niya itong pigilan, pero sa pag-aagawan nila ng patalim ay aksidenteng nasaksak muli ng biktima ng kanyang sarili."], "category": "National", "title": ["Misis nagsaksak sa sarili"]},
{"content": ["Dapat isaalang-alang din ni Pangulong Rodrigo Duterte ang libu-libong manggagawang Pinoy na maaaring mawawalan ng trabaho sa patuloy na mga birada at pang-aaway nito sa Estados Unidos kasabay ng isinusulong nitong independent fo\u00adreign policy.", "Ayon kay Sen. Bam Aquino, bagama\u2019t hindi naman kuwestiyon ang isinusulong na independent foreign policy ng Pangulo ngunit kailangan din umanong tiyaking mapangalagaan nito ang libu-libong trabahong nilikha o dala ng mga pumasok na investments ng ibang mga bansa.", "\u201cMalaki po ang investments ng ibang mga bansa sa ating bansa. Marami pong trabaho iyan \u2013 hundreds of thousands of jobs. So kailangan din po ala\u00adgaan natin ang mga trabahong iyan,\u201d anang senador.", "Tinukoy pa nito ang BPO industry na libu-libo ang mga nagtatrabahong Pinoy.", "Si Aquino ang ikaapat na senador na nagpahayag ng pagkabahala sa magi\u00adging epekto sa industriya ng call centers sa bansa ng maanghang na pananalita ng Pangulo laban sa Amerika.", "Unang naglutang ng pangamba ay si Sen. Panfilo Lacson noong Oktubre 2 na sinundan nina Sens. JV Ejercito at Joel Villanueva, nitong nakaraang linggo sa kasagsagan ng China visit ng Pangulo."], "category": "National", "title": ["Alagaan naman ang libu-libong trabaho!"]},
{"content": ["Inaasahang magiging masaya ang Pasko ng mga Social Security System (SSS) pensioners.", "Ito\u2019y dahil ipinangako ni Senador Richard Gordon, bago mag-Pasko ay tuluyan nang maisasabatas ang panukalang dalawang libong dagdag sa monthly pension ng mga SSS members.", "Ayon kay Gordon, chair of the Senate committee on government corporations, handa na siyang pangunahan ang pag-sponsor sa plenaryo ng committee report ukol sa panukalang dalawang libong dagdag sa buwanang pension ng mga SSS members sa pagbabalik ng sesyon ng kongreso sa susunod na linggo.", "Ito\u2019y matapos na aprubahan na sa committee level ang panukala bago nag-adjourn ang sesyon ng kongreso.", "Naniniwala si Gordon, na kaya niyang suportahan at mabigyan ng katuwiran at idepensa ang panukala oras na mayroong magtatanong na mga kasamahan niya sa plenaryo.", "\u201cWalang problema ito. May magtatanong diyan pero maipapaliwanag natin,\u201d ayon pa kay Gordon.", "Sa panig naman ni Senator Cynthia Villar, isa sa mga may akda ng panukala, na isang magandang Christmas gift sa mga SSS members ang dagdag na monthly pension kung kaya\u2019t target nilang maisabatas ito bago mag-Pasko.", "\u201cAng target is by December. Christmas gift na \u2018di ba?\u201d ayon kay Villar.", "Tiwala si Villar na ang panukala ay hindi na ma-veto o mapigil pa ito dahil isa ito sa mga campaign promise ni Pangulong Rodrigo Duterte.", "Kung matatandaan, naunsiyame ang pension hike bill matapos na i-veto\u00ad ito ni dating Pangulong Benigno Aquino III."], "category": "National", "title": ["AMOY \u2018MERRY CHRISTMAS\u2019 TALAGA!"]},
{"content": ["Kung pagbabasehan ang pangakong \u20183 to 6 months\u2019 ni Pangulong Rodrigo Duterte para sugpuin ang salot na illegal drugs sa bansa, may dalawang buwan na lamang ang Philippine National Police (PNP) para mapagtagumpayan ang \u2018war on drugs\u2019 pero para makamit ito, aabot sa mahigit 300,000 drug personalities ang aapurahin nilang matarget ng Project Double Barrel Alpha\u201d.", "Sisikapin umano ng 160,000-strong na police force na makuha ang 334,137 pang indibidwal na nasa drug watchlist.", "Nito lamang bago matapos ang buwan ng Oktubre, sinimulan ng PNP ang \u2018phase 2\u2019 ng nationwide anti-narcotics campaign, o \u2018Project Double Barrel Alpha\u2019. kung saan nakasentro ang kampanya sa mga \u2018high value targets\u2019 at sa paglilinis sa lahat ng drug-affected barangays nationwide."], "category": "National", "title": ["300K durugista \u2018aapurahin\u2019 sa 2 buwan"]},
{"content": ["Bumulaga sa pamunuan ng Manila North Cemetery (MNC) ang tone-toneladang basurang iniwan ng milyong taong bumisita sa puntod ng kanilang mga mahal sa buhay. Nakatakdang hakutin ngayon sa loob ng sementeryo.", "Sa ulat ng Tzu Chi Foundation, isang non-government organization (NGO), umabot na sa 1,484 kilos ang nakuha nilang basura hanggang alas-12:00 ng tanghali kahapon.", "Nabatid rin sa MNC at Manila South Cemetery (MSC) administrator, umabot na sa 1 milyon-katao ang dumagsa sa MNC at 300,000-katao naman sa MSC sa paggunita ng Undas.", "Sa pangkalahatan naging matahimik naman ang paggunita sa kabila ng pagkakumpiska sa mga ibina\u00adbawal na bagay sa kabila nang paulit-ulit nilang paalala na huwag nang magbitbit ng mga ito dahil kukumpiskahin lamang ang mga ito sa kanila."], "category": "National", "title": ["Ay, basura!"]},
{"content": ["Nagpaalala ang Department of Labor and Employment (DOLE) sa mga pribadong employers na dapat bayaran ang 13th month pay ng kanilang manggagawa nang hindi lalagpas sa ika-24 ng Disyembre ng kasalukuyang taon.", "\u201cKailangang bayaran ng lahat ng employer ang mga rank-and-file employee ng kanilang 13th month pay, anuman ang uri ng kanilang empleo at pamamaraan ng pagbabayad ng kanilang sahod, basta sila ay nakapagtrabaho ng hindi bababa sa isang buwan ng kasalukuyang taon,\u201d paliwanag ni Labor Sec. Silvestre Bello III.", "Kanyang sinabi na ang pagbabayad ng 13th month pay ay ayon sa Labor Code of the Philippines at mga patakaran at regulasyon sa pagpapatupad nito.", "\u201cAng 13th month pay ay ang pamantayan sa batas-paggawa na hindi ikokompromiso ng DOLE ang pagbabayad nito. Nakasaad sa batas na dapat iulat ng mga employer sa pribadong sektor ang kanilang pagtupad sa benepisyo ng manggagawa,\u201d ani Bello."], "category": "National", "title": ["13th month ibigay bago mag-Pasko"]},
{"content": ["Hindi makakaiwas sa tukso ang mga mambabatas kapag sila ang gagawa ng bagong Saligang Batas para palitan ang sistema ng gobyerno mula presidential tungo sa federal system.", "Ito ang ibinabala ni Caloocan City Rep. Edgar Erice kaya iginiit pa rin ng kanilang grupong Legitimate minority sa Kamara na amyendahan ang Saligang Batas sa pamamagitan ng Constitutional Convention (ConCon) sa halip na Constituent Assembly (ConAss).", "\u201cVested inters will undeniably come into play in ConAss. It would be very tempting for the legislators to insert in the Constitution provisions that will benefit us,\u201d ayon sa mambabatas.", "Kabilang sa mga posibleng isingit umano ng mga mambabatas na probisyon para sa kanilang sarili ay ang pag-aalis sa term limit at protection sa political dynasties sa bansa.", "Kailangang umano na ang mga magtatrabaho sa paggawa ng bagong Saligang Batas ay walang pansariling interes na iniisip kaya Con-Con ang sistemang nais ng mga ito na gamitin na paraan."], "category": "National", "title": ["Malaking tukso ang ConAss"]},
{"content": ["Pinangunahan ng Pet\u00adron Corporation ang pagtaas sa presyo ng Liquefied Petroleum Gas (LPG) na ipinatupad kahapon ng umaga.", "Ang pag-anunsyo ng Petron Corporation ay tataas ng P3.80 kada kilo sa presyo ng Gasul at Fiesta Gas na katumbas ng P41.80 sa bawat 11-kilogram na tangke nito na epektibo kahapon ng alas-sais ng umaga.", "Bukod sa cooking gas, nagpatupad din ng pagtaas sa presyo ng Auto LPG ng P2.15 kada litro.", "Inaasahang susunod na rin ang iba pang kumpanya ng langis."], "category": "National", "title": ["LPG sumirit"]},
{"content": ["\u201cNakakahinayang na si former president FVR (Fidel V. Ramos) ay nag-resign as special envoy. Para sa akin, marami siyang mako-contribute sa relasyon ng PH and China.\u201d", "Ito ang reaksyon kahapon ni Sen. Sherwin Gatchalian sa hindi inaasahang pagbibitiw ng dating Pangulo bilang special envoy ng gobyernong Duterte sa China.", "Hiling ng senador, sana ay ipagpatuloy ng dating Pangulo ang pagbibigay ng advice sa administrasyon, partikular sa pagpapabuti ng relasyon ng bansa sa China.", "\u201cSana ipagpatuloy pa rin ni FVR ang kanyang mga recommendations and advices. Kailangan ng ating bansa ang lahat ng makakatulong sa tuluy-tuloy ng engagement between PH and China,\u201d anang senador.", "Sa interview ng GMANews kay Ramos kamakalawa ng gabi, sinabi nitong nagbitiw siya bilang special envoy sa China matapos makabalik sa bansa si Pangulong Duterte matapos ang 4-day state visit sa China.", "Sa mga nakaraang kolum ni Ramos sa isang pahayagan, tahasan nitong sinabi na ang Pilipinas ay \u2018losing badly\u2019 sa unang 100 days ng administrasyong Duterte.", "Sa isang text message, kinilala ni Presidential Communications Secretary Martin Andanar ang napakahalagang papel na ginampanan ni da\u00adting Pangulong Ramos para maayos ang relasyon ng Pilipinas at China sa kabila ng maritime issue.", "Sinabi pa ng PCO chief na itinalaga ni Pa\u00adngulong Duterte si FVR bilang especial envoy to China dahil sa kanyang \u201cstature, credibility as an elderly statesman, and his ability to break the ice with the Chinese government.\u201d", "Nauna nang sinabi ni Presidential spokesperson Ernesto Abella na ang resignation letter ni FVR ay isinumite na sa Office of the Executive Secretary at ang final word sa usa\u00adping ito ay nakasalalay na kay Pangulong Duterte."], "category": "National", "title": ["Sayang si FVR!"]},
{"content": ["Hindi dapat na lumuhod at magmakaawa pa ng Pilipinas sa China para lamang payagan ang mga mangingisdang Pinoy na mangisda o pumalaot sa Scarborough Shoal na bahagi ng West Philippine Sea.", "Ayon ito kay Senadora Leila De Lima matapos na mapaulat na malaya na umanong makapangisda ang mga mangingisdang Pinoy sa naturang lugar.", "Ngunit ayon sa Senadora, tila nakikiusap at humi\u00adngi pa umano ng permiso ang Pilipinas para lamang payagang pumalaot ang mga mangingisdang Pinoy na hindi dapat na gawin ng Pilipinas lalo na nu\u2019ng ilabas ang desisyon ng Permanent Court of Arbitration kaugnay sa usapin ng West Philipppine Sea.", "Magugunitang, sa desisyon ng United Nations Arbitral Tribunal, sinasabing walang basehan ang China na angkinin ang teritoryo sa South China Sea gamit ang \u201chistorical rights\u201d ng kanilang bansa.", "\u201cSo bakit kailangan pang kausapin ang China at hingin ang permiso para po gawin iyan?\u201d anang Senadora."], "category": "National", "title": ["\u2018Pinas \u2018di dapat lumuhod sa China"]},
{"content": ["Inihinto na ng US State Department ang planong pagbebenta ng mga baril sa Philippine National Police (PNP).", "Kasunod umano ito ng pagtutol sa nasabing bentahan ni US Sen. Ben Cardin, ayon sa ilang Senate aide sa lumabas na ulat kahapon.", "Sinasabing mabigat ang loob ni Cardin, ang top Democrat sa Senate Foreign Relations Committee, sa planong pagbebenta ng US sa Pilipinas ng mga armas dahil sa nangyayaring mga paglabag sa karapatang pantao sa bansa.", "Humigit-kumulang sa 26,000 assault rifles ang nakatakda sanang bilhin ng PNP mula sa Amerika para sa pinaigting na anti-crime campaign, kasama na rito ang madugong \u2018war on drugs\u2019.", "Aabot na umano sa mahigit 3,000-katao na ang napapatay sa mga operasyon ng pulis o mga suspected vigilantes kaugnay sa laban kontra iligal na droga magmula nang maupo sa puwesto si Pangulong Rodrigo Duterte noong nakalipas na Hunyo 30.", "Desidido umano si Cardin na harangin ang kasunduang pagbebenta ng mga armas sa Pilipinas sa prenotification process na ginagawa ng US State Department.", "Hindi naman ininda ng Malaca\u00f1ang ang desisyon ng US State Department dahil pwede naman umanong umiskor ng baril ang Pilipinas sa ibang bansa.", "\u201cIt is an issue between the US State Department and Senator Ben Cardin. I will have to talk to the PNP and find out their next move. In any case, I am sure our government can procure somewhere else,\u201d komento ni Presidential Communications Office (PCO) Secretary Martin Andanar.", "Ganito rin ang reaksyon ni Sen. Panfilo \u2018Ping\u2019 Lacson, \u201cThere are tens of other countries that manufacture better and probably cheaper assault rifles than the US.\u201d", "\u201cSince it\u2019s a planned sale of assault rifles by the US to the Philippines, we do not stand to lose anything except one less gun store to choose from,\u201d anang senador sa isang statement.", "Magandang pagkakataon din umano ito sa Department of National Defense (DND) para seryosohin ang self-reliance program upang gumawa ng sarili nitong mga armas, bala at iba pang military hardware.", "May reaksyon din dito ang ilang militanteng kongresista na kilalang may biases laban sa Amerika.", "Ayon kay Akbayan partylist Rep. Tom Villarin, galaw umano ito ng Amerika para biguin ang kampanya ni Pangulong Duterte laban sa krimen at illegal drugs.", "Dahil matagal na panahon na pangunahing supplier ng mga armas militar ng Pilipinas ang Amerika, \u201cIt will affect the operational capability of our security forces and will render them inutile against terrors threats and maintening peace and order,\u201d ani Villarin.", "Pero si ACT party\u00adlist Rep. Antonio Tinio, kalmado ring tinanggap ang desisyon ng Amerika.", "\u201cHindi naman mala\u00adking problema \u2018yan kung sakali. Maraming ibang mapagbilhan ng baril,\u201d pahayag ng solon.", "Sa ikalawang linggo ng Disyembre ay inaasahaan nang darating sa bansa ang ikalawang barko na donasyon ng Estados Unidos sa Philippine Navy (PN).", "Ayon kay Capt. Lued Lincuna, spokesperson ng PN, ang BRP Andres Bonifacio (FF-17), ay ang ikatlong Hamilton-class cutter ng PN na darating ay dating pagmamay-ari ng US Coast Guard.", "\u201cFF-17 is a significant addition to the Navy\u2019 inventory of ships in order to boost the conduct of territorial patrol missions within our EEZ,\u201d pahayag pa ni Lincuna.", "Ang BRP Andres Boni\u00adfacio ay sister ship ng BRP Gregorio Del Pilar (FF-15) at BRP Ramon Alcaraz (FF-16), mula sa US Excess Defense Article Program noong 2011 at 2013.", "\u201cThe ship can also be used\u2002for humanitarian assistance and disaster relief missions, search-and-rescue at sea, and limited transport of relief goods and personnel to affected areas,\u201d pahayag pa ni Lincuna."], "category": "National", "title": ["U.S. TINIGIL ANG ARMAS PA-PINAS"]},
{"content": [" \u2014 Nahaharap sa kasong pagpatay ang isang lalaki na umano\u2019y niluto pa ang pira-pirasong bangkay ng kanyang biktima, sa lalawigan ng Bukidnon sa northern Mindanao.", "Nakilala ang suspek na si Teddy Villegas, 35, na\u2002siyang\u2002itinuturong pumatay sa kapitbahay nitong si Edwin Ma, 65-anyos.", "Natagpuan ang mga bahagi ng katawan ni Ma noong nakaraang linggo sa gitna ng sagingan sa bayan ng Lantapan.", "Ayon sa pulisya, nakuha pa ang mga bahagi ng katawan ni Ma sa kaldero, sa kusina ng bahay ni Villegas at hinihinalang\u2002niluto\u2002at kinain pa nito ang karne. Inamin naman ng pulis\u00adya na hirap makakuha ng pahayag\u2002kay\u2002Villegas at mukhang may sayad umano ito.", "Palagi\u2002lamang\u2002tumatawa ang suspek sa tuwing\u2002iniimbestiga\u00adhan. Nais ipasuri ng pulisya sa isang doktor ang suspek upang mabatid kung ito ba ay nasiraan ng bait o nagpapanggap lamang."], "category": "National", "title": ["Lolo, inulam matapos patayin"]},
{"content": ["Nasawi ang prinsipe ng bansang Italy matapos itong masagasaan ng isang truck sa kalsada ng central London.", "Kinilala ang nasawing\u00ad prinsipe\u2002na\u2002si\u2002Filippo Corsini, 21-anyos, naki\u00adlalang isang Florentine\u00ad nobleman ng nasabing bansa.", "Samantala,\u2002agad namang\u00ad\u2002naaresto\u2002ang 42-anyos na German driver\u00ad ng nasabing truck dahil sa kanyang kapabayaan.\u00ad", "Sa ulat, patungo si Corsini sa kanyang klase sa Regent\u2019s University\u00ad London kung saan ito nag-aaral ng BA in International Business nang mangyari ang insidente habang sakay ng bisikleta malapit sa Knightsbridge Tube station.", "Ayon sa ilang saksi, hindi napansin ng driver\u00ad ng truck ang pagsenyas ng prinsipe na tatawid ito kaya nasagasaan at naka\u00adladkad pa ng 27 metro\u00ad bago namatay dahil sa kanyang mga tinamong \u00adsugat.", "Kilala si Corsini na mahilig sa palakasan tulad ng paglalaro ng equestrian o horseback riding.", "Kasama\u2002sa\u2002Corsini\u00ad family tree sina Pope Clemente XII na siyang nagtatag ng Rome\u2019s Capitoline\u00a0Museums at ang kilalang Trevi Fountain."], "category": "National", "title": ["Italian prince, patay sa bike accident"]},
{"content": ["Naniniwala si Pope Francis na tuluyan nang ibabaon sa limot ng Simbahang Katolika ang pag-asa ng ilang kababaihan na maging pari.", "Ito ang inihayag ng Santo Papa habang sakay ng Papal plane pabalik sa Rome mula sa bansang Sweden kung saan nagpahayag ito ng paniniwala na tuluy-tuloy ang ipinatutupad na ban sa mga kababaihan\u2002na\u2002maging \u00adalagad ng simbahan.", "\u201cSt. Pope John Paul II had the last clear word on this and it stands, this stands,\u201d ayon sa Santo \u00adPapa.", "Tinukoy\u2002ng\u2002Santo \u00adPapa ang 1994 document ni Pope John Paul na nagsasara ng pintuan sa mga kababaihan na pumasok sa priesthood.", "Paliwanag\u2002pa\u2002nito\u00ad na noong panahon ng \u00adPanginoon ay pawang\u00ad mga kalalakihan ang naging tagasunod nito o pawang mga apostoles at walang isang babaeng kasama nito sa paglalakbay.", "Noong nakalipas na buwan ng Agosto ay ini\u00adutos ni Pope Francis na magtayo ng komisyon na mag-aaral sa katungkulan ng mga kababaihang dekano noong unang panahon ng Kristiyanismo."], "category": "National", "title": ["Babaeng pari, malabo na \u2014 Santo Papa"]},
{"content": ["Ipinagmalaki\u2002kaha\u00adpon\u2002ng\u2002pamunuan\u2002ng Philippine\u2002Army\u2002(PA) na\u2002naharang\u2002nila\u2002ang pla\u00adnong paghahasik ng karahasan ng mga tero\u00adristang Maute Group sa M\u00adindanao.", "Ayon\u2002kay\u2002Army spokesperson Col. Benjamin Hao, naunsyami ang planong pagsasagawa ng terorismo ng nasa\u00adbing grupo matapos ang pagkakaaresto ng ilan sa kanilang mga miyembro na responsable sa pagpapasabog sa Davao City night market noong Set\u00adyembre 2 na ikinasawi ng 14 katao at ikinasugat ng 70 iba pa.", "Base\u2002sa\u2002pagsisiyasat,\u2002napag-alaman\u2002sa tinanggap nilang impormasyon at pagsisiyasat na may balak magsagawa ng terorismo ang nasabing grupo kung hindi man sa Maguindanao, ay sa Davao.", "\u201cNakikita\u2002namin kapag\u2002may\u2002nahuhuli ang pamahalaan ng mga kasapi nila ay napupurnada ang mga plano nilang paghahasik ng terorismo, saka inamin din ng mga nahuli na hindi tuloy ang plano nila dahil sa pagkakahuli sa kanila,\u201d wika ni Hao.", "Gayunman,\u2002sinabi ni Hao na kahit na madalas maudlot ang tangkang terorismo ng mga kalaban ay handa pa rin ang mga sundalo sa kung anumang\u2002aktibidad\u2002na gagawin ng naturang te\u00adroristang grupo."], "category": "National", "title": ["Terror attack ng Maute Group, naharang"]},
{"content": [" \u2014 Isa ang namatay sa tatlong batang magkakapatid na nalunod sa ilog sa Brgy. Pias dito nitong bisperas ng Todos Los Santos.", "Sa ulat ni P/Sr. Inspector Joey Cabatin nakilala ang biktima na si Marvin Harmilla Lagutan Jr., 9, residente ng Brgy. Nazareth dito na hindi na umabot ng buhay sa Medicare Hospital dito.", "Nabatid na dakong alas-10:00 ng umaga nang maligo sa ilog ang biktima, kasama ang mga nakatatandang kapatid na sina Melvin Lagutan, 11, Edmar Lagutan, 10, pawang residente ng Brgy. Nazareth dito.", "Hanggang mapadpad sa malalim na bahagi ng ilog ang tatlong bata at nagkaniya-kaniyang ligtas sa kanilang sarili.", "Minalas si Marvin na natangay ng malakas na agos hanggang tuluyang napalayo at nalunod ito."], "category": "National", "title": ["Mag-utol nalunod, 1 nasawi"]},
{"content": ["Massive manhunt ang isinasagawa ngayon ng pulisya laban sa isang 42-anyos na ama na naka\u00adbaril at nakapatay sa sari\u00adling 12-anyos na anak sa Davao City.", "Si Marcelo Bernardo Tadlip, Sr., 42, ng Brgy. Bangkal, Davao City, ay wanted ngayon sa pulisya matapos magtago pagkaraang mapatay ang anak na si Marcelo Bernardo Tadlip, Jr., Grade 5 pupil, ng Old Smokey Mountain,\u2002Diversion Road,\u2002Langub,\u2002Davao City.", "Sa report ng Talomo Police, bandang alas-syete ng gabi, nagkasagutan ang suspek at isa pa nitong anak na si Reven Bernardo Tadlip, 18, dahilan para kunin nito ang kanyang 357mm at ipinutok ng apat na beses pababa.", "Pero hindi namala\u00adyan ng ama na ang anak ay nakaupo sa direksyon na kanyang pinaputukan kaya laking gulat nito nang makitang\u2002duguan\u2002ang anak dahil sa tinamong tama ng punglo sa ulo.", "Sa halip na sumuko, tumakas ang suspek at ngayon ay pinaghahanap na ng pulisya."], "category": "National", "title": ["Amang nakapatay ng anak, hinahanting"]},
{"content": ["Aabot sa 15-katao ang patay habang nasa 18 iba pa ang nawawala sa naganap na gas explosion sa isang coal mine sa southwestern Chinese city ng Chongqing.", "Ayon sa ulat, ang mga nawawala ay \u00adpinaniniwalaang \u00adna-trap sa loob ng nasabing \u00adminahan.", "Nasa 35 umanong minero ang nasa lugar nang maganap ang insidente at dalawa ang masuwerteng nakatakbo palabas ng coal mine.", "Patuloy na iniim\u00adbestigahan ng mga \u00adawtoridad ang naturang pagsabog.", "Noong Enero nitong taon, nasa 12 katao ang namatay sa isang minahan sa northeastern pro\u00advince ng Jilin dahil sa gas leak."], "category": "National", "title": ["15 minero patay sa pagsabog"]},
{"content": ["Patay ang dalawang menor-de-edad na mga biktima, habang sugatan ang 14 pang pasahero kasama ang drayber nang naaksidenteng kulay abong Mitsubishi L300 M Bus (UUX-703), sa Star Toll Way, Brgy. San San Juan, Malvar, Batangas, pasado alas-kuwatro ng hapon kamakalawa.", "Nabatid sa inisyal na imbestigasyon ng Malvar Municipal Police Station, na nasa impluwensya ng alak ang sugatang drayber na si Joseph Fernando y Cabral, 44-anyos ng Floodway Westbound, Pasig City, nang mawalan ng kontrol sa manibela na naging sanhi sa pagsirko ng sasakyan.", "Sugatan ang mga pasaherong sina Randy Ubal y Pazzibugan (43), Juni\u00f1o Dalanon y Narzoles (33), Maricar Dalanon y Ricarte (32), John Ni\u00f1o Dalanon y Ricarte (1), Lorine Jasmin Dalanon y Ricarte (7), Judith Dalanon y Dultra (32), Jessie Jane Dalanon y Dultra (2), Jesselle anne Dalanon (11), Jayson Dalanon y Narzoles (30), Julie Fernando y Dalanon (36), Joliseph Soberino y Dalanon (8), Justine Kyle Dalanon y Capul (10) at Adeluisa Dalanon y \u00adNarzoles (61)", "Kinilala naman ang mga nasawi na sina Janelle Anne Dalanon at Jaylord Lance Dalanon, 9 at 12-anyos ayon sa pagkakasunod"], "category": "National", "title": ["Van sumirko, 2 bata patay"]},
{"content": ["Binisita\u2002kamakalawa at pinagkalooban ng medalya\u2002ni\u2002Pangulong Rodrigo\u2002Duterte\u2002ang walong sundalong nasugatan sa engkwentrong sumiklab sa pagitan ng Abu Sayyaf Group (ASG) sa Sulu kamakailan.", "Ang mga sugatang sundalo\u2002ay\u2002nakaratay sa ospital sa Camp T\u00adeofuldo\u2002Bautista\u2002sa S\u00adulu nang dalawin ng Pa\u00adngulong Duterte kasama sina Armed Forces of the Philippines (AFP) Chief of Staff Ricardo Visaya at iba pang opisyal ng AFP.", "Ang bawat sundalo ay tumanggap ng Woun\u00added Personal Medal mula mismo sa Pangulo bukod pa sa tig-P100,000 cash at Gloc pistol.", "Isa sa walong sundalo na pinarangalan ng P\u00adangulo ay si Army Corporal Arjay Turingan na nasa ilalim ng pamumuno ni Brig. Gen. Arnel dela Vega ang nasa likod ng matagumpay na engkwentro na ikinamatay ng walong galamay ng ASG noong Oktubre 30."], "category": "National", "title": ["Sugatang sundalo, pinarangalan ni Duterte"]},
{"content": ["Lima katao kabilang ang isang babae ang nasawi nang pasukin ang bahay at pagbabarilin ng anim na katao na pa\u00adwang mga nakasuot ng maskara kamakalawa ng gabi sa Mandaluyong City.", "Wala\u2002nang\u2002buhay nang madatnan ng mga nagrespondeng pulis ang mga biktima na nakila\u00adlang sina Manuel Evangelista, 37, Paulo Tuburoy, 24, Edmar Velarde, 31, alyas Mac Mac Albao, Jennifer Discargar, 31, pawang mga naninirahan sa Addition Hills nang nasabing lungsod at si Catalino Arguelles Jr. nasa hustong gulang ng Brgy. Barangka I\u00adtaas, Mandaluyong City pawang mga nagtamo ng maraming tama ng hindi pa mabatid na kalibre ng baril sa iba\u2019t ibang bahagi ng katawan.", "Base sa isinumiteng report ni Eastern P\u00adolice District (EPD) Director Chief Supt. Romulo Sapitula dakong alas-9:35 ng gabi nang maganap ang insidente sa Blk. 37 Lot 1 Brgy. Addition Hills nang nasabing lungsod.", "Ayon sa mga residente sa nasabing lugar, a\u00adnim na kalalakihan na pa\u00adwang mga nakasuot ng kulay itim na jacket at naka maskara ang pumasok sa loob ng bahay ni E\u00advangelista", "Hindi pa man nagtatagal sa loob ng bahay ang mga salarin ay sunud-sunod na putok ng baril ang kanilang narinig.", "Matapos ang pamamaril sa mga biktima ay mabilis na nagsitakas ang mga salarin na nagtatakbo lamang ang mga ito palabas ng eskinita.", "Agad naman ini-report ng mga residente ang insidente sa mga awtoridad na kung saan nadatnan ng mga nagrespondeng pulis na kapwa naliligo sa sariling dugo at wala nang buhay ang mga biktima.", "Batay\u2002naman\u2002sa pahayag\u2002ni\u2002Cecilia D\u00adiscargar,\u2002may\u2002dalang P200,000 na pera ang kanyang anak na pinagbentahan ng lupa at papakainin sana niya ang kanyang mga kaibigan.", "Subalit\u2002nawawala na ang perang dala ni J\u00adeniffer na umano\u2019y tinangay ng mga salarin.", "Inamin\u2002naman\u2002ni ginang\u2002Discargar\u2002na gumagamit ng ipinagbabawal na gamot ang kanyang anak.", "Inamin\u2002naman\u2002ni Roger\u2002Evangelista\u2002na gumagamit ng shabu ang kanyang kapatid ngunit hindi ito nagbebenta ng droga.", "Samantala\u2002bumuo na ng isang investiga\u00adting body ang Mandalu\u00adyong City Police para malaman ang dahilan ng pagpatay sa mga biktima at matukoy ang utak nang pamamaslang."], "category": "National", "title": ["Halloween massacre"]},
{"content": ["Niyanig ng malakas na lindol ang bansang Columbia, ayon sa US Geological Survey (USGS).", "Sa tala ng USGS, naitala ang lindol sa lakas na magnitude 5.4 na natukoy sa lalim na 44 kilometro at ang sentro ay natukoy sa layong 25 milya ng maliit na bayan sa nasabing bansa.", "Naramdaman din ang lindol sa Neiva na may populasyong aabot sa 352,855.", "Sa kabila ng malakas na pagyanig ay wala \u00adnamang naitalang nasira o nasaktan sa nasabing lindol."], "category": "National", "title": ["Columbia niyanig"]},
{"content": ["Isang mister na matagal ng nagtago matapos ma\u00adging pangunahing suspek sa pagpatay sa kanyang kinakasama ang itinumba at nilagyan ng plakard sa katawan na adik at pusher ito makaraang pagbabarilin ng armadong riding-in-tandem habang ang biktima ay naglalakad sa madilim na bahagi ng Barangay Pulong-Buhangin, Sta. \u00adMaria, Bulacan kamakalawa ng gabi.", "Kinilala ni P/Supt. Raniel Valones, Sta. Maria police chief, ang napatay na si Ariel Sacdalan, at residente rin ng Brgy. Pulong Buhangin ng nasabing bayan na namatay noon din sa pook ng insidente makaraang magtamo ng mga tama ng bala sa kanyang katawan habang hindi naman pina\u00adngalanan ang kanyang anak na tinamaan ng bala sa kamay at nakatakbo.", "Nabatid na dakong alas-11:10 ng gabi nang maganap ang insidente habang ang biktimang si Sacdalan ay naglalakad kasama ang kanyang anak sa madilim na bahagi ng nasabing barangay nang bigla na lamang itong hintuan at pagbabarilin ng riding-in-tandem kung saan pinatakbo nito ang kanyang anak bagama\u2019t tinamaan ng bala sa \u00adkamay.", "Nang matiyak na patay na ang kanilang pakay ay iniwanan pa ito ng plakard sa katawan na may nakasulat na \u201cWAG TULARAN. ADIK AKO PUSHER AKO\u201d at lumilitaw na si Sacdalan ay hindi kasama sa drug watch list ngunit naging biktima ng extrajudicial killing habang nakumpirmang ang biktima ay suspek sa pagpatay ng kanyang live-in partner noong nakaraang Agosto ngunit nagtago ito hanggang matiyempuhan at mapatay."], "category": "National", "title": ["Suspek sa murder, minarder"]},
{"content": ["Nasa kritikal na kondisyon ang 27-anyos na lalaki makaraang saksakin ito ng sariling ama matapos na magtalo ang dalawa dahil sa pag-aaway ng huli at live-in partner ng una kamakalawa ng gabi sa Tabaco City, Albay.", "Kasalukuyang inoob\u00adserbahan sa Bicol Regional Training and Teaching Hospital (BRTTH), sanhi ng isang saksak sa ibabang bahagi ng dibdib ang biktimang si Jeric Mores, habang kasalukuyang pinipigil sa Tabaco City PNP ang suspek na si Juan Borbe, 52, tatay ng una.", "Sa ulat ng pulisya, dakong alas-7:30 ng gabi ng magtalo ang mag-ama sa loob ng kanilang bahay sa Barangay Bongabong dahil umano sa pag-aaway ng matandang Borbe at live-in partner ng biktima.", "Nauwi sa suntukan ang pagtatalo ng mag-ama hanggang sa makakuha ng patalim ang suspek at inundayan ng isang saksak sa katawan ang biktima.", "Mabilis naman itong nadala sa pagamutan ng ilang kapitbahay habang kusang-loob namang sumama sa rumespondeng pulis ang suspek na ngayon ay inihahanda na ang kaukulang kaso laban dito."], "category": "National", "title": ["Anak kritikal sa saksak ng ama"]},
{"content": ["Naglunsad\u2002kahapon\u2002ng\u2002silent\u2002protest\u2002ang u\u00adnyon ng mga Filipinong mamamaha-yag sa paggunita ng Undas upang sariwain ang pagmasaker sa 58-katao sa M\u00adaguindanao noong 2009 \u2013 kung saan 32 rito ay mga kapatid sa media.", "Kasama ng grupong National Union of Journalists of the Philippines (NUJP) sa pagtungo sa Manila South Cemetery sa Makati City ang kaanak ng isa sa napaslang na mamamahayag\u2002na\u2002si Danilo Tiamzon.", "Ayon sa NUJP, ang pakikiramay nila sa pa\u00admilya\u2002ni\u2002Tiamzon\u2002ay simu\u00adla\u2002ng\u2002tuluy-tuloy nilang\u2002pagkilos\u2002upang kalampagin ang gobyerno na bigyan ng hustisya ang kaanak ng mga biktima ng Ampatuan Massacre dahil magpi-pitong taon na sa Nobyembre 23 ay hindi pa nabibigyan ng finality ang hatol sa mga salarin.", "\u201cHindi tumitigil ang unyon ng mga mamamahayag,\u2002sampu\u2002ng mga\u2002naulilang\u2002kaanak ng 32 mamamahayag na walang awang pinaslang, ibinaon sa lupa at parang hayop na pinaulanan ng bala noong 2009. Kami ay muling nananawagan sa bagong liderato ng panguluhan na panagutin ang pamilya Ampatuan. Hatulan ng nararapat na parusa at bigyan ng hatol na naaayon sa dami ng pagkakasala nila,\u201d giit ng NUJP."], "category": "National", "title": ["7-taong mailap na hustisya sa Maguindanao massacre"]},
{"content": ["Natagpuan na ang nawawalang eroplano na unang iniulat na nanawawala habang nasa ere sa bundok ng bansang Indonesia at walang nakaligtas sa mga pasahero.", "Sa ulat ng Agence France-Presse nakita ng mga miyembro ng search and rescue agency ng nasabing bansa ang cargo plane kasama ang apat na sakay nito sa bundok ng Papua.", "Sinabi ni Henry Bambang Soelistyo, ng National Search and Rescue Agency chief, na natukoy ang pinagbagsakan ng eroplano sa lalim na 12,000 feet o katumbas ng 3,660 metro sa Jayawijaya area.", "Sinasabing ilang minuto pa lamang nakakalipad ang Canadian-made DHC4 Turbo Caribou PK-SWW cargo plane na may dalang construction materials at sakay ang apat katao kabilang ang dalawang piloto.", "Ilan sa tinitingnang dahilan ng pagbagsak ng eroplano ang masamang panahon sa naturang lugar."], "category": "National", "title": ["Bumagsak na eroplano natagpuan"]},
{"content": ["Tatlong bagyo ang posibleng humagupit sa bansa ngayong buwan ng Nobyembre, ayon sa pagtaya ng Philippine Atmospheric Geophysical and Astronomical Services Administration (PAGASA).", "Papangalanan ang mga bagyong ito na typhoon \u2018Marce\u2019, \u2018Nina\u2019, at \u2018Ofel\u2019, ang ika-11 hanggang ika-13 bagyo na tatama sa bansa ngayong 2016.", "Paliwanag ng PAGASA, mas mapapadalas na ang pasok ng mga sama ng panahon o low pressure area (LPA) dahil paiigtingin ito ng Intertropical Convergence Zone (ITCZ) o pamumuo ng makakapal na ulap sa silangang bahagi ng bansa dahil sa pagpasok ng northeast monsoon o hanging Amihan.", "Magiging malamig din ang simoy ng hangin at mapapadalas ang kalat-kalat na pag-ulan.", "Sa ngayon, mayroong dalawang namumuong sama ng panahon o low pressure area (LPA) ang binabantayan ngayon ng PAGASA na posibleng maging bagyo.", "Ang LPA na nakapasok na sa Philippine Area of Responsibility (PAR) ay nasa layong 570 kilometro sa silangan ng Hinatuan, Surigao del Sur at nakapaloob ito sa Intertropical Convergence Zone (ITCZ).", "Habang ang isa pang sama ng panahon na nasa labas pa ng PAR ay nagbabadya sa Visayas region."], "category": "National", "title": ["Si \u2018Marce\u2019, si \u2018Nina\u2019 at si \u2018Ofel\u2019 eentra ngayong buwan"]},
{"content": ["Nagkamali ng diskarte ang Aquino administration sa nilagdaang Enhanced Defense Cooperation Agreement (EDCA) sa pagitan ng Pilipinas at Estados Unidos.", "Ito ang patutsada ni Senate Minority Leader Ralph Recto, dahil kung ipinaratipika sa Senado ang EDCA, hindi sana ito napag-initan ni Pangulong Rodrigo Duterte.", "Ayon kay Recto, ilang beses na niyang pinaalalahanan ang administrasyon ni dating Pangulong Benigno Aquino III na idaan sa Senado ang EDCA upang maratipikahan ito tulad ng ginawa sa Visiting Forces Agreement (VFA). \u201cThere was a proper way in doing it, but the Senate was bypassed, and I think one of the reasons for EDCA\u2019s vulnerability is that it did not get the seal of approval of an institution that was supposed to ratify it,\u201d ani Recto.", "Naniniwala naman ang senador na kahit mapabuwag ng admi\u00adnistrasyong Duterte ang EDCA, maaari pa rin mabuhay ang kahalintulad nito sa mga susunod na administrasyon.", "Ito\u2019y dahil sa maitutu\u00adring lang na anak ng Mutual Defense Treaty (MDT) at VFA ang EDCA."], "category": "National", "title": ["Mali ang diskarte sa EDCA"]},
{"content": ["Bilang bahagi pa rin ng \u2018white alert\u2019 ng Department of Health (DOH) ngayong Undas, naglagay ng first aid stations ang mga local government units (LGUs) at civil organizations sa mga semen\u00adteryo sa bansa.", "\u201cWe expect that it\u2019s going to be hot, so there\u2019s the danger of heat strokes. There will be fainting, dizziness. So they have to carry with them bottled water, just to be safe,\u201d sabi ni DOH spokesman Eric Tayag.", "Naglabas din ang DOH ng babala sa mga dadalhing pagkain sa mga sementeryo upang makaiwas na malason.", "\u201cJust be careful with what you eat; always wash your hands; and for cemeteries that were not cleaned enough, you have to take care of bites from mosquitoes because we are on alert too for diseases carried by mosquitoes,\u201d dagdag pa nito."], "category": "National", "title": ["Ingat sa heat stroke sa sementeryo"]},
{"content": ["Kung mayroong ipinagdadasal ang mga kaanak at mga supporters ng mga taong tinorture, pinatay at maging ang mga naglaho noong panahon ng Martial Law ay \u2018forever ban\u2019 ruling ng Supreme Court (SC) sa pagpapalibing kay da\u00adting Pangulong Ferdinand Marcos sa Libingan ng mga Bayani (LNMB).", "Tulad ng mga yumao na dinadalaw sa mga sementeryo, hindi rin kakalimutan ng Asian Federation Against involuntary Disappearance (AFAD) at Families of victims of Involuntary Disappearance (FIND) ang mga nakipaglaban sa Martial Law, kasama ang mga nameless na bayaning hindi na nakita mula nang mawala sa kasagsagan ng Batas Militar ng yumaong diktador.", "Magtitipon ang grupo sa Bantayog ng mga Bayani Memorial Center sa Quezon Ave., bukas, Nobyembre 2.", "Ayon kay FIND honorary chairman at Albay Rep. Edcel Lagman, sama-sama silang mag-aalay ng bulaklak, magsisindi ng kandila at dadalangin na sana ay tuluyan nang ipagbawal ng SC ang ideya ng pagpapalibing kay Marcos\u00ad sa LNMB."], "category": "National", "title": ["\u2018Forever\u2019 wish para sa bangkay ni Marcos"]},
{"content": ["Salto ito ng anim na state-run pension fund at housing agencies pero ang masasapul ng problema at direktang mapeperwisyo\u00ad ay ang mismong mga \u00admiyembro.", "Tumataginting na P18.188 bilyon na kinolekta o tinanggap na bayad ng naturang mga ahensya mula sa naghuhulog na mga miyembro noong 2015 ang hindi nairekord sa system kaya\u2019t masasabing hindi \u2018updated\u2019 ang biktimang mga miyembro, base sa \u00adannual report ng Commission on Audit (COA).", "Sa 2015 Annual Financial Report on Government-Owned or Controlled Corporations (GOCC) sa mga pension fund institution na ni-release ng COA, nangunguna ang Social Security System (SSS) na mayroong \u201cundistributed collections\u201d sa premiums at loan payment ang hindi ipinasok sa kanilang database o system at umaabot ito sa kabuuang halagang P9.939 bilyon.", "Ayon sa COA, nagba\u00adyad na ang mga miyembro ng SSS ng kanilang loan at maging kontribusyon sa SSS subalit hindi pa rin nai-credit sa kanilang pangalan ang mga binayaran.", "Pumangalawa rito ang Armed Forces of the Philippines-Retirement and Separation Benefits System (AFP-RSBS) na may P4.914 bilyon na sinundan ng Government Service Insurance System (GSIS) na umaabot sa P2.697 bil\u00adyon ang hindi nai-credit sa kanilang mga miyembro kahit nagbayad na ang mga ito.", "Sumunod dito ang Social Housing Finance Corporation \u2014 P372.626 mil\u00adyon; Home Development Mutual Fund (HDMF or PagIBIG Fund) \u2014 P264.132 milyon; at Small Business Corporation (SBC) \u2014 P1.807 milyon.", "Ayon sa COA, nasa balag ng alanganin ang mga miyembro ng mga pension funds na ito dahil ang kanilang credit ratings ang maaapektuhan dahil sa kapalpakan ng mga institusyon na ito.", "\u201c(T)he collections of premiums and loans (that) have not been posted to the individual member\u2019s accounts affect the accuracy and correctness of presentation of members\u2019/pensioners\u2019 data \u2026ultimately delaying the processing of benefits of members/pensioners,\u201d babala ng COA.", "Inihalimbawa ng COA ang mga miyembro ng GSIS na siguradong hindi makakautang muli o kaya\u2019y limitado ang mauutang na halaga sa panahon ng pangangailangan dahil ang kanilang binayarang dating utang ay hindi \u2018updated\u2019 o kaya ay walang \u2018record of payment\u2019.", "Maging ang dibidendo na kinita sana ng miyembro dahil sa pagbabayad nang walang patid at delay ay hindi rin maibibigay sa miyembro.", "\u201cMember paying amortization will not benefit to this since his loan balance will not reflect immediately the correct/actual loan \u00adbalance due to the delayed posting\u2026(and) deprives members from accumulation of dividends from the time the payment or remittance should have been posted,\u201d ayon sa COA."], "category": "National", "title": ["P18B hulog at bayad-utang, hindi na-credit sa members \u2014 COA"]},
{"content": ["\u201cSana.\u201d", "Ganito ang reaksyon ni Vice President Leni \u00adRobredo sa pangako ni Pangulong Rodrigo Duterte na hindi na ito magmumura matapos makausap ang \u00adDiyos habang nasa eroplano pauwi ng Davao City mula sa Japan trip.", "Ginawa ni Robredo ang pahayag sa ambush interview sa kanya sa Eternal Garden sa Naga City kung saan nakalibing ang kanyang mister na si dating Department of Interior and Local Government (DILG) Sec. Jesse Robredo.", "\u201cKasi lalo na sa international community na hindi sanay sa ganoon, kahit hindi malicious iyong gusto niyang sabihin nagkakaroon ng ibang mensahe,\u201d ani Robredo kaya natutuwa umano ito sa pangako ng Pangulo."], "category": "National", "title": ["VP Leni natuwa sa \u2018Goodbye, mura!\u2019"]},
{"content": ["Magpapakalat ang lokal na pamahalaan ng mga nanay na magsisilbing traffic enforcers ng lungsod at umalalay sa mga pumapasok na estudyante sa mga paaralan.", "Ayon kay Manila Ma\u00adyor Joseph \u2018Erap\u2019 Estrada, ang mga \u201cMommy traffic enforcers\u201d ay itatalaga sa bawat paaralan upang magmando ng trapik at alalayan sa pagtawid at pagsakay ang mga bata.", "Malaki aniya ang maitutulong ng mga nanay na traffic enforcers para pangalagaan ang kaligtasan ng mga libu-libong batang mag-aaral sa 72 public elementary schools ng lungsod.", "\u201cAraw-araw, ang ating mga kabataang mag-aaral ay nahaharap sa iba\u2019t ibang panganib sa kalsada kaya naisip naming hingin ang kooperasyon ng ating mga kababaihan, ang ating mga mahal na nanay,\u201d sabi ni Estrada.", "Sinabi pa nito na sa tala, 96 na batang mag-aaral ang nasasagasaan at nabibiktima ng mga aksidente sa daan kada araw sa buong bansa.", "\u201cBilang mga ina, makakasiguro tayo na gagampanin nila ang kanilang tungkulin nang buong puso,\u201d sabi pa ni Estrada.", "Ayon kay Dennis Alcoreza, hepe ng Manila Traffic and Parking Bureau (MTPB), 144 \u201cMommy traffic enforcers\u201d ang sasanayin nila bilang auxiliary traffic aides at dalawang babaeng enfor\u00adcers ang itatalaga sa bawat paaralang elementarya sa Maynila.", "Ang aksidente sa kalsada ang pangunahing dahilan ng kamatayan ng mga kabataan edad 1-anyos hanggang 19-anyos, ayon sa Safe Kids Worldwide.", "Ayon naman sa World Health Organization (WHO), umaabot sa 186,000 mga kabataan edad 18-anyos pababa ang namamatay kada taon dahil sa mga road accidents, 39% dito ay mga pedestrians."], "category": "National", "title": ["\u2018MOMMY TRAFFIC ENFORCERS\u2019 IKAKALAT SA MANILA"]},
{"content": ["Wala ng kakarag-karag na mga sasakyan at wala ng tatakbo na sira ang mga ilaw dahil igagarahe na ang mga ito nang tuluyan kapag naibigay na kay Pangulong Rodrigo Duterte ang emergency power para resolbahin ang mga problema sa lansangan partikular na sa Metro Manila.", "Ito ang nabatid kina Quezon City Rep. Wins\u00adton Castelo at House deputy speaker Raneo Abu na kabilang sa mga mambabatas na may-akda na bigyan ng emergency power si Duterte para resolbahin ang problema sa trapiko sa Metro \u00adManila, kasama na ang Metro Cebu at Davao City.", "\u201cMaraming mga \u00adsasakyan ang kulang sa ilaw at kahit hindi na ligtas na tumakbo sa mga kalsada pero patuloy pa rin sila sa pagbiyahe na nagreresulta sa mga aksidente,\u201d ani Castelo.", "Dahil dito, bibigyan umano ng kapangyarihan si Duterte na ipagarahe na ang mga sasakyang ito sa ayaw at sa gusto ng mga may-ari dahil isa ito sa mga solusyong inere\u00adkomenda sa Kongreso."], "category": "National", "title": ["Mga karag-karag, igagarahe na!"]},
{"content": ["Agaw-pansin sa mga dumalaw sa kanilang namayapang mga kaanak sa Manila Memorial Park sa Para\u00f1aque City ang mga bulaklak na ipinadala ni Pangulong Rodrigo Duterte sa mga puntod ng tinaguriang democracy icons na mag-asawang sina dating Pangulong Cory Aquino at dating Sen. Benigno \u2018Ninoy\u2019 Aquino Jr.", "Hindi maikakaila na ang puntod nina Cory at Ninoy ay nananatili pa ring malaking atraksyon sa publiko dahil lahat ng magawi sa nasabing lugar ay nagpapakuha ng larawan o nagse-selfie.", "Pero lalo pang \u00adnakadagdag sa atraksyon ang mga bulaklak ni \u00adPangulong Duterte dahil ang sinumang nagse-selfie sa puntod ng mag-asawang\u00ad Aquino ay hinahagip ang Duterte flowers.", "Ang mga bulaklak ay dinala sa puntod bago mag-Oktubre 31 pero walang maibigay na eksaktong oras ang mga tagapagbantay ng mga puntod ng mga Aquino.", "Si Pangulong Duterte ang sumunod na Pangulo ng bansa matapos ang anim na taong panunungkulan ng anak ng mag-asawang Aquino na si da\u00adting Pangulong Benigno \u2018Noynoy\u2019 Aquino III.", "Nabatid naman na tatlo pang dating pangulo ang pinadalhan ng bulaklak ni Pangulong Duterte na pawang nakahimlay sa Libingan ng mga Bayani at ito ay ang puntod nina Pa\u00adngulong Elpidio Quirino, Diosdado Macapagal at Carlos Garcia.", "Mali\u00adban kay Pangulong Duterte, nagpadala rin ng bulaklak sa puntod nina Cory at Ninoy si dating\u00ad \u00adPangulong Joseph \u00adEstrada."], "category": "National", "title": ["Suki sa selfie: Duterte flowers kina Ninoy, Cory"]},
{"content": ["Mayroong House Bill 2967 na naglalayong magtayo ng ospital para sa mga guro sa bansa kung saan ang pangunahing gagamutin dito ay mga sakit na nakukuha sa pagtuturo, lalo na iyong mahabang panahon na sa propesyon.", "Sa Senado naman ay isinusulong ang Senate Bill 926 na naglalayong magkaroon ng hiwalay na LGBT desk sa bawat himpilan ng pulisya sa bansa, gaya ng naitayo nang women\u2019s at children\u2019s desk sa mga presinto.", "Ang panukala para sa pagkakaroon ng \u00adPhilippine Teachers\u2019 Hospital ay akda ni dating Pangulo at ngayo\u2019y Pampanga Rep. Gloria Macapagal-Arroyo kung saan nakapaloob dito ang paglalaan ng inisyal na pondong P300 milyon para rito.", "\u201cWe have always recognized the important role of our teachers. They are our unsung heroes because despite the difficulties that confront their profession, they have remained steadfast in molding\u00ad the values and character of our youth,\u201d ani Arroyo sa kanyang panukala.", "Samantalang ang panukalang LGBT desk ay inihain naman ni Sen. Ralph Recto kung saan inoobliga na isang babae rin ang uupo sa desk upang masigurong gender sensitive ang hahawak sa kaso ng mga bakla, tomboy, silahis at transgender.", "\u201cThis bill seeks to create a police organization that is able and eager to respond to any criminal or emergency incident regardless of the gender orientation of the people involved,\u201d paliwanag ni Recto sa paghahain ng panukala."], "category": "National", "title": ["Teachers\u2019 hospital at LGBT desk sa presinto"]},
{"content": ["Isang 52-taong gulang na babaeng pasahero na patungong Iloilo ang natagpuang patay ng mga security guard sa departure gate 116 ng Ninoy Aquino International Airport\u2002(NAIA) Terminal 3 noong\u2002Linggo\u2002dakong alas-3:13 ng hapon.", "Ayon sa ulat, humi\u00adngi ng saklolo ang security guard sa naka-duty na doctor at nurses sa nakitang wala ng buhay sa may Gate 116 ng palipa\u00adran.", "Kaagad namang nag\u00adresponde\u2002ang\u2002medical unit ng NAIA at bibigyan pa sana ng pangunahing lunas si Doris Santo, 52 pasahero ng Cebu Pacific flight 5J 459 na paalis ng alas-6:35 ng hapon patu\u00adngong Iloilo.", "Nakilala\u2002ng\u2002mga nag\u00adrespondeng\u2002doktor ang pasahero sa pamamamagitan\u2002ng\u2002kanyang boarding pass na ideneklarang patay matapos na dumating sa Gate 116 ng medical unit.", " Si Ms. Santo ay nag-iisang\u2002bumiyahe\u2002patu\u00adngong Iloilo.", "Isang\u2002pangalan\u2002na V\u00adicenta Vasquez ang nakita ng mga airport authority\u2002sa\u2002hand\u00adcarried luggage ni Santo at ito ay tinawagan at na-turn over ang mga labi nito.", "Nalaman\u2002na\u2002mula sa nakalap na impormasyon, ang mga Santo ay pawang nakatira sa Bacolod City."], "category": "National", "title": ["Pasahero namatay sa NAIA"]},
{"content": ["Anim na taon lang mayroon ang Duterte government para hanguin sa matinding kahirapan ang tinatayang 10 milyong pobreng Pinoy kaya desidido ito na isulong ang tax reform na magreresulta sa dagdag na buwis para magawa ang mabigat na misyon.", "Ito ang nilalaman ng mga dokumentong isinumite ng Department of Finance (DOF) sa Senate committee on ways and means na pinamumunuan ni Sen. Sonny Angara.", "Nakasaad dito na target ng Duterte \u00adadministration na ibaba sa 17% ang kasaluku\u00adyang poverty rate ng Pilipinas na nasa 26%. Katumbas ito ng 10 mil\u00adyong Filipinong hahanguin sa sobrang pagdarahop.", "Para maisakatuparan ito, puntirya ng gobyerno ang patuloy na pag-angat ng ekonomiya sa 7%. Ipipihit din nila ang ugat ng paglago ng ekonomiya sa \u201cinvestment\u201d mula sa \u201cconsumption\u201d.", "Bukod dito, gagawin din umano ng gobyerno na maging \u201cglobally competitive\u201d ang mga Pinoy. Mamumuhunan din ang pamahalaan sa pagtatayo ng maraming imprastraktura upang maitaas ang productivity ng labor force.", "Pero ang mapait na gamot sa kahirapan na ipapalunok ng gobyernong Duterte sa taxpayers ay kinabibilangan ng: 1) apat na ulit na patong na buwis ang ipapataw sa mga sasakyan at langis; at 2) pagtanggal ng VAT exemptions sa mga senior citizens at person with disabilities (PWDs).", "Target kasi ng DOF na makalikom ng isang trilyong piso kada taon sa mga buwis na ipapataw ng gobyerno.", "Ayon kay Angara, inim\u00adbitahan na niya ang mga apektadong sektor ng lipunan sa tax reform package ng gobyerno upang madinig ang kanilang hinaing sa \u00adambisyosong panukala ng gobyerno."], "category": "National", "title": ["DAGDAG BUWIS SURE BALL NA!"]},
{"content": ["Bilang selebrasyon sa Halloween, isa ang Victoria de Manila sa Pedro Gil, Taft Avenue sa Manila sa nakiisa sa taunang tradisyong ito nitong October 31.", "Syempre ang ibinida rito ay mga bata na nakatira sa naturang condominium.", "Ang salitang Halloween ay hango sa pinagsamang \u201call hallows\u2019 evening\u201d o sagradong gabi \u2013 katumbas ay \u201cbisperas ng Todos los Santos\u201d o \u201cGabi ng Pangangaluluwa\u201d.", "Mahigit 20 mga bata ang nakilahok sa Halloween costume party ng Victoria de Manila. Sa anim na nanalo ang scariest costume awardees ay sina Vince Terron Olleres at Sofielle Villareal Sarmiento na tumanggap din ng prizes dahil kinarir talaga ang competition.", "In din sa 4 hours na party ang libreng pakain, magic show at iba pa na ikinatuwa rin ng guardians at parents.", "First time ang Halloween party na ito ng Victoria de Manila at dahil naging maganda ang resulta inaasahang magtutuloy-tuloy na ito sa susunod pang mga taon."], "category": "National", "title": ["Cute and scary kids sa Victoria de Manila"]},
{"content": ["Hindi lahat ng checkpoints sa buong bansa ay tatanggalin.", "Ito ang nilinaw kahapon ni Defense Secretary Delfin Lorenzana bilang reaksyon sa kautusan ni Pangulong R\u00adodrigo Duterte na alisin na ang mga itinalagang checkpoints sa buong bansa.", "Sinabi ni Lorenzana, hindi maaaring alisin lahat ang checkpoints at dapat i-maintain pa rin ang mga necessary checkpoints\u2002para\u2002mapanatili ang peace and order lalo na sa mga lugar na magulo at may mga banta ng karahasan.", "Ipinaliwanag\u2002ni Lorenzana na ang tanging ayaw lamang ng Pangulo ay ang excessive checkpoints na nakaka-abala sa mga bumibiyahe lalo na ang mga negosyante na nagdadala ng kanilang mga produkto.", "\u201cI-maintain lang ang necessary checkpoints to maintain peace and order. No excessive checkpoints that inconvinience to the travelling public,\u201d Paha\u00adyag pa ni Lorenzana.", "Inihayag\u2002naman\u2002ni Armed Forces of the Philippines (AFP) spokesperson Brig. Gen. Restituto Padilla na ang pagsasagawa ng checkpoint ay isang law enforcement na trabaho ng mga pulis at suportado ng militar.", "Iginiit ni Padilla na para sa kanila nakadepende sa sitwasyon kung kailangang magtalaga ng checkpoints sa mga lugar na magulo.", "\u201cAng pagkakaroon ng checkpoint sa mga lugar na unstable ang peace and order ay isang preventive measure,\u201d dagdag pa ni Padilla.", "\u201cLaw\u2002enforcement ang pagtalaga ng checkpoint. It is best taken up with the PNP. Support lang kasi kami. Para sa amin situational ang need for checkpoints lalo na sa areas na magulo kasi preventive ito pero nasa mga peace and order councils sa province at region ito dependent kung gusto nila para ka-secure ng mabuti ang areas nila. Kami handa lagi mag-provide ng support,\u201d paliwanag pa ni Padilla."], "category": "National", "title": ["May checkpoints pa rin?"]},
{"content": ["Hinimok ng United Nations International Children\u2019s Emergency Fund (UNICEF) ang mga world leaders na umaksyon laban sa problema sa luma\u00adlalang air pollution.", "Ito\u2019y matapos lumabas sa pag-aaral ng UNICEF na umabot na sa 300 mil\u00adyong mga bata ang nakakalanghap ng maruming hangin na maaaring magdulot ng masama sa pisikal na pangangatawan ng mga ito.", "\u201cIt can cause serious physical da\u00admage, including harming their develo\u00adping brains and lungs.", "\u201cNearly one child in seven around the globe breathes outdoor air that is at least six times dirtier than international guidelines,\u201d bahagi ng pahayag ng United Nations (UN).", "Ayon kay UNICEF executive director Anthony Lake, hindi tamang ipagkibit-balikat ang problema sa polusyon kung kaya\u2019t dapat na magtulungan.", "Ang nasabing pag-aaral ay inilabas isang linggo bago ang taunang UN climate change talks na isasagawa sa Morocco sa darating na Nobyembre 7 hanggang 18."], "category": "National", "title": ["World leaders kinalampag sa polusyon"]},
{"content": ["Pinangangamba\u00adhang bumagsak ang isang maliit na eroplano sakay ang apat na tao matapos maiulat na nawawala ito habang nasa ere sa bansang Indonesia.", "Ayon sa ulat ng Associated Press (AP), kasalukuyan nang nagsasagawa ng search and rescue ang mga awtoridad para makita ang nasabing eroplano na huling namataan sa bulubunduking bundok sa Papua province.", "Sinabi ni Indonesia\u2019s Search and Rescue Agency chief Henry Bambang Soelistyo na lumipad mula sa bayan ng Timika ang Turbo Caribou PK-SWW dakong alas-10:57 nu\u2019ng Linggo ng gabi para magtungo sa mala\u00adyong lugar ng Ilaga subalit hindi na ito na-contact pa.", "Inaasahan sanang lumapag ang eroplano dakong alas-3:22 ng madaling-araw subalit hindi na ito nakita.", "Maliban sa dalawang piloto na sakay ng nasabing eroplano ay kasama rin sa sakay nito ang dalawang pasahero na may dalang kargamento, kabilang ang construction materials."], "category": "National", "title": ["Cargo plane nawawala"]},
{"content": ["Isang matandang lalaki na nag-iisa lamang sa buhay ang\u00a0 humabol sa Undas at nagawang kitilin ang sa\u00adriling buhay sa pamamagitan ng pagbigti matapos na makaranas ng matin\u00adding depresyon nang hindi matanggap sa mga trabahong inaaplayan sa Navotas kamakalawa ng gabi.", "Hindi na umabot pa ng\u2002buhay\u2002sa\u2002Navotas City Hospital at nasawi habang \u00adibinibiyahe pa lamang ang biktimang si Marvillo Solis, 50-an\u00adyos na residente ng Block 24, Phase II, Area I, Brgy. North\u2002Bay\u2002Boulevard South (NBBS) ng nasabi ring lungsod.", "Sa ulat ng Navotas City Police, ganap umanong alas-otso pasa\u00addo ng gabi nang matagpuan\u2002ng\u2002\u00adkanyang inang\u2002si\u2002Paquita\u2002Solis, 70-anyos ang anak na naka\u00adbigti na sa loob ng silid nito.", "Agad siyang humi\u00adngi ng saklolo sa iba pa nilang mga kasama sa bahay at pinagtulungang\u2002kalasin ang nakapulupot na nylon cord sa leeg ng biktima na noon ay na\u00adngingisay-ngisay\u2002pa mula sa kisame ng silid nito.", "Mabilis na isinugod sa pagamutan\u2002ang\u2002biktima ngunit\u00a0 idineklarang dead- on arrival pagdating doon.", "Bago ito ay matagal na\u2002umanong\u2002nagiging malungkutin at palaging balisa ang biktima.", "Napag-alaman naman sa mismong ina ng biktima na naburyo umano ng husto ang anak na si Marvillo matapos na hindi matanggap sa lahat ng kanyang \u00adinaplayang trabaho.", "Sa kabila nito ay pa\u00adtuloy pa rin na nagsasagawa ng masusing imbestigasyon ang mga awtoridad upang masiguradong nagpatiwakal nga ang biktima at walang naganap na foul play sa nasabing insidente."], "category": "National", "title": ["Jobless nagbigti"]},
{"content": ["Isang lalaking nakitulog lamang sa bahay ng kaibigan at kaluluwas lamang galing probinsiya upang maglinis ng puntod ng mga namayapang kaanak ang walang habas\u2002na\u2002pinagbabaril ng\u2002umano\u2019y\u2002vigilante group na Caloocan Death Squad (CDS) kahapon ng madaling-araw.", "Sa\u2002ulat\u2002ng\u2002C\u00adaloocan City\u2002Police,\u2002ganap umanong ala-una pasa\u00addo\u2002ng\u2002madaling-araw nang maganap ang insidente sa bahay ng kaibigan ng biktimang si Raul M\u00adaximo, 42-anyos, isang karpintero sa West Avenue, 8th Avenue, Grace Park, Brgy. 59 ng nasabing lungsod.", "Pwersahan umanong pinasok ng hindi bababa sa tatlong mga kala\u00adlakihan\u2002ang\u2002bahay\u2002ng kaibigan ng biktima at nagtungo sa kinaroroo\u00adnan nito. Natutulog umano noon ang pamilya ng biktimang\u2002magkakatabi sa isang higaan nang sapilitang gisingin ng mga suspek ang mag-ina ni Maximo.", "Pinalabas umano ng mga\u2002suspek\u2002ang\u2002mag-ina ng biktima na nagmamakaawa pa umano na huwag gawan ng masama ang biktima.", "Doon na sila naka\u00adrinig ng sunod-sunod na putok ng baril at nang magsialisan na ang mga suspek ay mabilis nilang pinuntahan ang biktima at doon na tumambad sa kanila ang wala nang buhay na si Raul.", "Napag-alamang lumu\u00adwas lamang umano ang biktima kasama ang kanyang\u2002mag-ina\u2002upang maglinis umano ng puntod ng kanilang mga kaanak na nakalibing sa lugar.", "Ayon\u2002naman\u2002kay Barangay\u2002Kagawad Raul Lukban ay wala umanong\u2002kahit\u2002anong criminal record sa pulisya ang biktima na posibleng napagkamalan lang ito na isang drug pusher."], "category": "National", "title": ["Promdi niratrat ng Caloocan Death Squad"]},
{"content": [" May foul play ba o suicide?", "Ito ang pilit lulutasin ng pulisya rito sa pata\u00adyang humabol sa Todos Los Santos na nangyari sa Brgy. Minuli noong Linggo ng umaga.", "Nabatid sa imbestigasyon ni PO3 Ronald Buncad na dakong alas-8:30 ng umaga nang magbaril umano sa ulo si Renato Dacalcap Valdez, 47, magsasaka, residente ng naturang lugar, gamit umano ang isang caliber .45.", "Sa pahayag ng asawa nitong si Eva Garcia Valdez, labis na dinibdib ng mister nito ang mga sakit nitong pneumonia at dengue. Nagkaroon pa umano sila ng pagtatalo hanggang kumuha ito ng baril at nagbaril sa sentido.", "Sa ginawang ocular investigation, nakarekober ang pulisya ng pistol case na may 16 na bala at isang magazine assembly na may walong bala para sa caliber .45.", "Nawawala umano ang ginamit na baril na ayon kay Brgy. Captain Laberto Villa ng Capintalan sa bayang ito, nakita niya ang baril nang pumasok siya sa crime scene.", "Ibinalot umano ni Kapitan ang baril sa isang damit at iniabot sa hindi kilalang nag-uusyoso na tumangay sa baril."], "category": "National", "title": ["Magsasaka pinatay o nagpakamatay?"]},
{"content": [" \u2014 Natagpuang patay ang isang babae at lalaki na pareho umanong may asawa at pamilya sa loob ng isang motel sa General Santos City sa Mindanao.", "Ayon sa ulat, nakilala ang dalawa na\u00a0 sina G\u00adilbert Calipes, 38 at L\u00adeony Bunayog, 44.", "Parehong may mga anak ang dalawa at nabatid na pumasok umano ang mga ito sa motel noong Linggo, ngunit kahapon lamang ng madaling-araw nabatid na patay na sila matapos na magduda ang mga room boy sa hindi pagtugon ng magkalaguyo sa kanilang tawag dahil sobra na ito sa oras.", "Parehong may saksak sa dibdib ang dalawa at inaalam pa ng pulisya kung suicide ito. Ngunit ayon sa motel ay wala naman narinig na kaguluhan sa kuwarto nina Calipes at Bunayog. Nakabaon pa sa dibdib ni Calipes ang isang patalim.", "Patuloy ang imbes\u00adtigasyon sa naturang kaso. Walang \u00adpahayag ang pamilya ng dalawang biktima."], "category": "National", "title": ["Babae at lalaki, patay sa motel"]},
{"content": ["Panibagong kaso ang kakaharapin ngayon ng isang inmate ng Pasay City Jail makaraang makadiskubre ng droga kahapon ng umaga sa isinaga\u00adwang \u2018greyhound\u2002operation\u2019 ng mga tauhan ng B\u00adureau of Jail Management and \u00adPenology\u2002(BJMP)\u2002ng \u00adPasay City Jail.", "Base sa isinumiteng report ni Pasay City Jail Warden\u2002Chief\u2002Inspector Glennford\u2002V\u00adaldepenas dakong\u2002alas-9:20\u2002ng umaga nang magsagawa sila nang pagsalakay sa 2nd, 3rd at 4th floor ng nasabing kulungan.", "Sinabi ni \u00adValdepenas na laking gulat nila nang ma\u00addiskubre sa ikatlong palapag ng piitan sa bahagi ng conjugal faci\u00adlity na kung saan ay naka\u00addetine ang grupo ng Sigue-sigue Sputnik.", "Nadiskubre\u2002sa\u2002pag-iingat kay Andrew Barotel ang 7 maliit na plastic sachet na residue ng hinihinalang shabu at mga drug paraphernalias sa loob ng conjugal facility.", "Si Barotel ay may kinakaharap na kasong illegal possession of firearms at may dalawang taon na rin itong nakakulong sa nasabing piitan.", "Inamin\u2002naman\u2002ni Barotel na sa kanya mismo nakuha ang mga nasabing plastic sachet at paraphernalias."], "category": "National", "title": ["Inmate kinasuhan sa droga"]},
{"content": ["Ibinabala kahapon ng Philippine Atmospheric Geophysical and Astronomical Services Admi\u00adnistration (PAGASA) ang mataas na alon sa mga baybayin ng Northern Luzon.", "Sa inilabas na gale warning ng PAGASA, maalon hanggang sa sob\u00adrang maalon ang kondis\u00adyon ng dagat sa Northern Seaboard ng Northern Luzon kabilang ang Batanes, Calayan, Babuyan, Nort\u00adhern coast ng Cagayan at ang Northern coast ng Ilocos Norte.", "Ganito rin ang kondis\u00adyon ng karagatan na sakop ng Western Seaboard na kinabibilangan ng Ilocos Sur, La Union, Panga\u00adsinan at kanlurang bahagi ng Ilocos Norte.", "Ang paglaki ng alon na aabot sa 3.4 hanggang 4.5 kilometers ay sanhi ng malakas na gale force winds na nakapaloob sa northeasterly surface wind flow."], "category": "National", "title": ["Gale warning nakataas sa Norte"]},
{"content": ["Inuga kahapon ng magkasunod na lindol ang bayan ng Governor Generoso sa Davao Oriental.", "Sa\u2002earthquake \u00adbulletin ng Philippine Institute of Volcano\u00adlogy and Seismo\u00adlogy (Phivolcs), naramdaman ang unang pagyanig na may lakas na Magnitude 3.1 bandang\u2002alas-12:48\u2002ng madaling-araw at sinundan ito ng Magnitude 2.4 bandang alas-4:09 ng umaga.", "Ayon\u2002sa\u2002Phivolcs, walong\u2002mahinang\u2002pag\u00adyanig din ang naitala sa iba\u2019t ibang bahagi ng bansa sa loob ng magdamag kahapon (as of 3:00 pm).", "Sa kabila nito, wala raw dapat ikabahala dahil tectonic in origin o normal lamang na paggalaw ng lupa ang sanhi ng mga paglindol."], "category": "National", "title": ["Kambal na lindol sa Davao Oriental"]},
{"content": ["Hindi na mapakinabangan ang milyun-milyong halaga ng palay ng mga taga-Norte dahil sa nababad ito sa tubig baha, habang ang iba ay hindi pa nabubuo ang butil nang ito ay hagupitin ng super typhoon Lawin.", "Kaya naman ang National Food Authority (NFA) sa Regions 1, 2 at 3,\u00a0 to-the-rescue sa palay ng mga magsasaka pero sa \u2018baratilyong\u2019 presyo na lamang.", "Ayon sa NFA, bagsak-presyo sa P11/kilo na lamang ang bili nila sa mga palay na pwede pang pakinabangan. Mas mababa ito kumpara sa dating bilihan ng NFA na umaabot ng P17/kilo at may dagdag pa itong P0.70 kada kilong incentive.", "At kung mamalasin at hindi nakursunadahan ng NFA ang kalidad ng palay, wala na itong halaga at hindi na babayaran ng ahensya.", "Paliwanag ni NFA officer-in-charge Tomas Escarez, mayroon silang sinusunod na pamantayan sa pagbili at presyuhan ng palay.", "\u201cThe base price for the procurement of storm damaged palay (SDP) is P11 per kilogram; however it will vary depending on the qua\u00adlity specifications such as moisture content, purity, discoloured and damaged grains. SDP with more than 80% damaged and discoloured kernels shall no longer be bought,\u201d pahayag ni Escarez.", "Sa mga pwede pang pakinabangang SDP, bibilhin ito ng NFA at gagamitin ang pondong nakalaan sa ilalim ng Calamity Fund o ang Presi\u00addent\u2019s Social Fund at pwede ring gamitin ang cereal procurement fund ng ahensya."], "category": "National", "title": ["Binagyong palay binabarat ng NFA"]},
{"content": ["Aabot sa 30 Filipino ang inilikas ng mga awtoridad mula sa Norcia, Italy na niyanig ng magnitude 6.6 na lindol, Linggo.", "Ayon sa Overseas Workers Welfare Admi\u00adnistration (OWWA), inilikas ang nasabing mga Pinoy patungo sa Roma kung saan pansamantalang manunuluyan ang mga ito sa religious guest house.", "Sinabi ni Hector Cruz, welfare officer ng OWWA, na nasa ligtas at wala namang nasaktan sa mga nasabing Pinoy sa Italy.", "Kabilang ang Norcia sa mga bayang pinakamalubhang napinsala ng lindol na tumama sa central Italy, alas-7:40, Linggo ng umaga.", "Ang naturang pagyanig ang pinakamalakas na naitala sa loob ng mahigit 30 taon, ayon sa Istituto Nazionale di Geofisica e Vulcanologia (INGV).", "Naitala ang sentro ng lindol sa pagitan ng mga rehiyong Umbria at Marche, malapit sa Norcia. Naramdaman ito mula sa mga rehiyon ng Trentino-Alto Adige hanggang Puglia.", "Marami ring kalsada ang isinara, dahilan upang mahirapan ang mga awtoridad na ilikas ang mga Pilipino roon.", "Patuloy naman ang paalala ng Embahada ng Pilipinas sa Roma na maging alerto ang mga Pinoy sa posibleng aftershocks at iba pang sakunang posibleng idulot ng lindol.", "Tiniyak din ng Department of Foreign Affairs (DFA) na handa silang magbigay ng anumang ayudang kailangan ng mga biktima ng kalamidad.", "Tumutulong na rin umano ang Filipino communities sa ibang bayan sa pangangalap ng relief supplies na maaaring maipadala sa mga kababa\u00adyang nagsilikas mula Norcia."], "category": "National", "title": ["30 Pinoy na nilindol, nasa Rome na"]},
{"content": ["Nagkaroon ng habu\u00adlan at barilan sa pagitan ng mga tulak ng ipinagbabawal na gamot at awtoridad matapos magsagawa ng drug raid sa isang motel sa Quezon City kahapon ng mada\u00adling-araw.", "Ganap na alas-2:30 ng madaling-araw nang magkasa ng drug raid ang mga tauhan ng Quezon City Police District (QCPD) sa isang \u00admotel sa kahabaan ng Commonwealth Avenue ng nasabing lungsod. \u00adTarget nilang mahuli ang nasa drug watch list na si \u00adLesley Cruz, nasa hustong gulang ng nasabi ring lugar.", "Sa go signal ng asset ay tinungo ng mga awtoridad ang motel kung saan nagaganap ang transaksyon ng ipinagbaba\u00adwal na gamot. Dito nila nakita ang target na si Cruz at dalawa pa nitong kasamahan.", "Agad na sumakay ng kotse at nang makaalis na sa motel ay mabilis \u00adsilang binuntutan ng mga pulis at nang kanila itong sitahin ay doon na umano bumunot ng baril si Cruz at pinaputukan ang mga ito saka pinaharurot ang kanilang sinasak\u00adyang kotse.", "Doon na napilitan ang pulisya na \u00adpagbabarilin ang sasakyan ng mga sus\u00adpek. Nabasag ang wind\u00adshield at wasak din ang mga gulong ng kotseng ginamit ng mga suspek.", "Nang\u2002mapalibutan na ng mga awtoridad ay wala na ring nagawa ang mga suspek kundi sumuko. Na-recover sa mga ito ang nasa limang mga plastic ng hinihinalang shabu na inaalam pa ang dami gayundin ang baril na ginamit ni Cruz sa pagpapaputok.", "Noong una ay todo tanggi pa ang mga suspek na shabu ang mga na-recover sa kanila at na sangkot sila sa iligal na kalakaran ng ipinagbabawal na gamot ngunit kalaunan ay napaamin na rin ang mga ito."], "category": "National", "title": ["DRUG RAID SA MOTEL"]},
{"content": ["Kung papalarin, magiging Pamasko ng Kongreso sa mga lolo at lola ang Social Security System (SSS) pension hike dahil pipilitin umano ng mga mambabatas na mapirmahan ito ni Pangulong \u00adRodrigo Duterte bago dumating ang Pasko.", "Ito ang nabatid kay Bayan Muna partylist Rep. Carlos Zarate dahil sa pagbabalik trabaho, aniya, ng Kongeso ay Nobyembre 7, ay pagtitibayin na ang committee report para sa dagdag na pensyon ng mga retiradong miyembro ng SSS.", "\u201cBy the end of the year o bago kami mag-Christmas break, we hope President Rodrigo Duterte can sign it into law,\u201d pahayag ni Zarate kaya pagkatapos aprubahan ang committee report ay agad na isasalang na ito sa ikalawa at ikatlong pagbasa.", "Hindi na dumaan sa butas ng karayom ang House Bill 475 sa House committee on government enterprises and privatization na pinamumunuan ni Zarate kaya agad pinagtibay ang nasabing panukala.", "Kapag naging ganap nang batas ito, magkakaroon na ng across-the-board increase sa pensyon ng lahat ng mga miyembro ng SSS na umaabot sa P2,000."], "category": "National", "title": ["SSS pension hike, pang-aginaldo kina lolo\u2019t lola"]},
{"content": ["Upang matiyak na maiwasan at walang maganap na bomb attack habang ginugunita ang Undas, nagpakalat na nang K-9 units at explosive ordinance disposal teams sa entry at exit points sa mga lungsod sa Metro Manila ang Armed Forces of the Philippines (AFP).", "Ayon kay AFP chief-of-staff\u2002Gen.\u2002Ricardo \u00adVisaya kasabay nang pag\u00adlalatag ng security measures sa araw ng Undas, ang pagde-deploy ng specialized units ay bahagi ng pagsusumikap ng militar na tiyakin na magiging mapayapa ang paggunita sa All Saints at All Souls Day sa November 1 at 2.", "Magbabantay ang buong\u00ad puwersa ng \u00admilitar kasama na ang Marines, sailors at airmen nga\u00adyong Undas para sa maayos at mapayapang paggunita sa yumaong mga mahal sa buhay.", "Humiling naman ang AFP sa publiko na maki\u00adpagtulungan\u2002at\u2002\u00admaging alisto sa anumang kapa\u00adhamakan\u2002na\u2002maaari nilang maranasan.", "Samantala, nagpaka\u00adlat\u00ad\u00ad ng 3,000 kapulisan sa Quezon City para sa pagbabantay ng seguri\u00addad ng mamayan nga\u00adyong All Saints Day.", "Ayon kay QCPD Direc\u00adtor P/Senior Supt. Guillermo Lorenzo\u00a0 Eleazar, ang araw ng Undas ay espe\u00adsyal na araw sa napakara\u00adming Filipino at karamihan\u00a0 sa mga ito ay ginugugol ang kanilang oras sa pagtu\u00adngo sa sementeryo para bisi\u00adtahin ang namayapang mga mahal sa buhay, at tiyak din umano na karamihan ay walang naiiwa\u00adnan sa kanilang mga bahay kung kaya\u2019t kailangan din umanong bantayan ang mga ito ng kapulisan.", "Nakaalerto\u2002din\u2002ang Bureau of Fire \u00adProtection (BFP) para umalalay sa anumang emergencies na maaaring mangyari nga\u00adyong\u2002Undas."], "category": "National", "title": ["Full force sa Undas alert"]},
{"content": ["Lalo pang palalakasin ng Department of Social Welfare and Development (DSWD) ang job opportunity sa mga Filipinong may kapansanan o Persons With Disabilities (PWDs).", "Sa ilalim ng Implementing Rules and Regulations (IRR) ng R\u00adepublic Act No. 10524 o ang \u201cAct Expanding the Positions Reserved for PWDs,\u201d palalakasin ng DSWD ang livelihood and skills training facility ng gobyerno para sa mga may kapansanan.", "Ilan sa mga ito ang National Vocational Rehabilitation Centers (NVRCs) at Area Vocational Rehabilitation Centers (AVRCs) na matatagpuan sa National Capital Region (NCR), Regions 1, 7, 9, 10; at ang Rehabilitation Sheltered Workshop (RSW) sa Pro\u00adject 4, Quezon City.", "\u201cWe should always ensure that PWDs have regular access to social protection programs,\u201d ani DSWD Sec. Judy Taguiwalo."], "category": "National", "title": ["Trabaho para sa PWDs, palalakasin ng DSWD"]},
{"content": ["\u201cHindi magiging madali ang pagpapatigil sa \u2018endo\u2019, ngunit ako ay naniniwala na sa pagiging matatag ng kagawaran at ang suporta ng mga kaagapay nito, maaari nating matuldukan ang iligal na kontraktuwa\u00adlisasyon,\u00a0 kasama ang \u2018555\u2019 at \u2018endo\u2019, at mabig\u00adyan ng seguridad sa trabaho ang lahat ng ating manggagawa.\u201d", "Kasabay nito, sinabi rin ni Department of Labor and Employment (DOLE) Sec. Silvestre Bello III na, \u201cBago magtapos ang taon magdedesisyon kami,\u201d pahayag nito matapos ang pagkikipag-usap sa mga kinatawan ng mga employers at grupo ng manggagawa na ginanap sa OSEC Conference Room, DOLE Building sa Intramuros, Manila.", "Ang \u201cwin-win formula\u201d ng Department of Trade and Industry (DTI) na suportado ng malala\u00adking business at employers groups ay nagmumungkahi ng mga sumusunod na kasunduan: ang mga manggagawa ay gaga\u00adwing regular ng kanilang contractor na may buong benepisyo, kabilang sa mga ito ang leave credits, 13th month pay, SSS, Phil-Health; maaaring i-deploy o muling i-deploy sa principals kung kinakailangan; maaari ring ang kompanya\u00ad/principals na kumuha ng manggagawa bilang regular o mag-outsource depende sa kapanahunan o partikular na tungkulin; at mahigpit na pagsunod ng service provider sa pagbibigay ng buong benepisyo sa manggagawa."], "category": "National", "title": ["Ending ng \u2018endo\u2019 hindi madali pero\u2026 \u2014 DOLE"]},
{"content": ["Tatargetin ng dalawang Kapulungan ng Kongreso na maihabol sa 2019 mid-term election ang plebesito sa bagong Saligang Batas kapag nagsimula nang magtrabaho ang Council of Elders o Constitutional Commission (Con-Com) sa Enero 2017.", "Ito ang tiniyak ni Negros Occidental Rep. Albee Benitez, ang pangu\u00adnahing may-akda sa resolusyon na idaan sa Constituent Assembly (ConAss) ang pag-amyenda sa 1987 Constitution na inaprubahan kamakailan ng Kamara sa committee level.", "Dahil dito, umapela si Benitez kay Pangulong Rodrigo Duterte na maglabas na ito ng Executive Order (EO) para mabuo na ang Council of Elders o Con-Com para makapagsimula na ang mga ito na magtrabaho sa Enero.", "\u201cKung mailabas na ang EO para mabuo na ang council of elders, ngayon puwede na silang magtrabaho early January\u00ad next year,\u201d pahayag ni Benitez at sa loob lang umano ng isa o hanggang tatlong buwan ay maaari nang makagawa ang mga ito ng proposal ukol sa bagong Saligang Batas.", "\u201cThat\u2019s why we prefer ConAss as the mode of amending the Constitution para maihabol sa 2019 election ang plebesito. Kaya \u2018yan, mahaba pa ang panahon,\u201d ayon pa sa mambabatas.", " Sa ilalim ng federal system, maghahalal pa rin ang mga Filipino ng Pangulo ng bansa na \u00adsiyang mangangasiwa sa 12 \u00adestado sa bansa na magkakaroon ng kanya-\u00adkanyang gobyerno."], "category": "National", "title": ["2019: Target date ng Federalismo"]},
{"content": ["\u201cDiyos lang ang puwedeng pumatay.\u201d", "Ito ang mensahe ni \u00adIfugao Rep. Teddy Brawne\u00adr Baguilat sa lide\u00adrato ng Kongreso sa plano nitong ibalik ang Death Penalty Law bago matapos ang kasalukuyang taon.", "\u201cI don\u2019t believe in legislating retribution. Only God has the power over life and death,\u201d ani Baguilat na nagsisimula ng mangangampanya laban sa pagbabalik sa parusang kamatayan sa pamamagitan ng #notodeathpenalty.", "Aminado ang mambabatas na wala siyang kumpiyansa sa sistema ng hustisya\u00ad kaya natatakot ito na \u00adtanging ang mga mahihirap lamang ang maisasalang sa firing squad o bigti.", "\u201cChances are it\u2019s the poor that gets executed and the rich pays their way out of the firing squad,\u201d ayon pa kay Baguilat dahil hindi pa rin, aniya, maayos ang sistema ng hustisya sa bansa.", "Sa Senado, sinabi rin ni Senate majority leader Vicente \u2018Tito\u2019 Sotto III na magiging \u2018madugo\u2019 ang debate sa pagbuhay sa Death Penalty Law.", "\u201cMalabo this year. Baka next year pa. Mahaba ang debate nun,\u201d ani Sotto.", "Posible ring mabawasan ang bilang ng senador na pabor sa panukala dahil sa 50/50 na posisyon dito ni Sotto.", "\u201cIniisip ko pa. Dati in favor. Medyo nagdadalawang isip ako ngayon,\u201d pag-amin ng senador."], "category": "National", "title": ["Diyos lang ang puwedeng tumapos sa buhay"]},
{"content": ["Magpapatupad ng balasahan ang pamunuan ng Bureau of Immigration (BI) sa mga tauhan nito na nakatalaga sa Ninoy Aquino International Airport (NAIA) bilang sagot sa nangyayaring corruption at mga raket ng ilang tiwaling tauhan.", "Ayon kay Commissioner Jaime Morente, apektado ng nasabing rigodon ang mahigit sa 400 immigration officers na nakatalaga sa NAIA na ipatutupad sa Nobyembre 1.", "\u201cWe have already addressed basic weaknesses or chokepoints in the essential services of the Bureau of Immigration. We are now embarking on a service efficiency program, especially in the light of the coming holiday season,\u201d sabi ni Morente.", "Idinagdag pa nito ang balasahan sa NAIA ay isinasagawa kada apat na buwan."], "category": "National", "title": ["400 immigration officers ng NAIA, sapul ng rigodon"]},
{"content": ["Mariing kinondena ni Sen. Leila de Lima ang pagkalat ng pekeng balita na mayroon siyang pag-aari sa Amerika na nagkakahalaga ng US$6 milyon o tinatayang P288 milyon.", "Sinabi ni De Lima na simula nang makarating sa kanyang kaalaman ang balitang ito, agad niyang bineripika ang lokasyon ng sinasabing ari-arian niya upang maipakita sa publiko na isa itong produkto ng kasinunga\u00adlingan upang sirain ang kanyang imahe.", "\u201cA few days ago, I learned about the news that I bought a USD6-million mansion in New York, USA.\u00a0 A cursory check at the address of the alleged property, it turned out it was a popular landmark in New York, the Barlow-Pell Mansion Museum,\u201d paglalahad ni De Lima.", "\u201cThis latest fake news is just one of the many manufactured news and fabricated lies being maliciously peddled around to malign and discredit me. Sadly, truth has become the first casualty,\u201d diin ng senadora.", "Dahil dito, suportado ng senadora ang kampanya\u00ad laban sa mga pekeng ba\u00adlita na naglipana sa social media na ang layunin ay sirain ang reputasyon ng mga taong katulad ni da\u00adting Pangulong Fidel V. Ramos, dating Pangulong Benigno Aquino III at maging ang showbiz personality na si Agot Isidro.", "Aniya, kinikilala niya ang karapatan ng mamamayan na kontrahin ang kanyang pananaw at pahayag.", "Gayunman, kahit may karapatan sila sa pamamahayag, sinabi ni De Lima na wala naman silang lisensya para sirain ang kanyang reputasyon at kredibilidad at ng iba pang tao sa mundo.", "\u201cI acknowledge the differing views and opinions on issues that matter to majority of our people. You may or may not agree with me all the times, and that is perfectly fine with me. Like many of you, however, I also resent all and every deliberate and malicious attempt to curse, trash, degrade, \u00adhumiliate and even intimate our people,\u201d ani De Lima."], "category": "National", "title": ["Freedom of speech \u2018di lisensya para manira ng tao \u2014 De Lima"]},
{"content": ["Umikot sa social media ang litratong kuha at ipinoste sa Facebook ng ilang typhoon victims na nagpapakita ng kakarampot na \u2018food pack\u2019 na kanilang nakuha bilang bahagi ng relief package ng gobyerno.", "Kaya naman agad kumilos ang Department of Social Welfare and Development (DSWD) para siyasatin kung saan nangyari ang tila \u2018kinangkong\u2019 o na-chop-chop na food pack na galing sa kanilang tanggapan.", "Sa kumalat na litrato na diumano\u2019y kuha mismo ng mga biktima ng bagyong \u2018Lawin\u2019 na siyang nabahaginan ng relief goods, makikita ang isang lata ng sardinas, isang \u00adpiraso ng \u00adinstant noodles, \u00adposporo, isang kilong bigas at isang sachet ng 3-in-1 instant coffee.", "Mismong ang DSWD ay hindi makapaniwala sa kumalat na litrato dahil malayung-malayo umano ito sa aktuwal na food pack na kanilang ipinamamahagi sa mga biktima ng bagyo.", "Tinitiyak ni DSWD Sec. Judy Taguiwalo na ang bawat food pack na kanilang ibinibigay sa bawat typhoon victim ay naglalaman ng anim na kilong bigas, apat na lata ng sardinas, apat na lata ng corned beef/beef loaf at anim na sachet ng 3-in-1 instant coffee o cereal energy drink.", "Paalala pa ng kalihim sa mga tumatanggap ng relief pack, \u201cDapat naka-tape po ang kahon \u2018pag binigay ito sa inyo. Ang laman ay 6 na kilong bigas, 4 na latang sardinas, 4 na latang carne norte o beef loaf, at 6 na sachet ng kape o cereal energy drink. Sapat po itong pagkain para sa dalawang araw para sa isang pamilyang may limang miyembro.\u201d", "Upang mapabilis ang ginagawang imbes\u00adtigasyon sa \u2018kinangkong\u2019 o ni-repack na food pack, nanawagan kahapon si Taguiwalo sa mga nakatanggap ng kulang o bawas na food pack na isumbong ito sa pinakamalapit nilang tanggapan o kahit sa kinatawan nila sa lokal na pamahalaan at maaari ring itawag sa DSWD hotline 8888."], "category": "National", "title": ["FOOD PACK \u2018KINANGKONG\u2019"]},
{"content": ["Kinumpirma kaha\u00adpon ng pamunuan ng Armed Forces of the Philippines (AFP), na umaabot pa sa 13 indi\u00adbidwal ang nananati\u00adling bihag ng mga bandidong\u2002Abu\u2002Sayyaf Group (ASG).", "Ayon\u2002kay\u2002Brig. Gen. Restituto Padilla, spokesperson ng AFP, 13\u2002pa\u2002ang\u2002hostage ngayon ng mga bandido, 10 rito ay mga dayuhan\u2002na\u2002karamihan ay mga Malaysian at \u00adIndonesian, habang tatlo ang Filipino.", "Dahil dito, tiniyak ni Padilla na magpapa\u00adtuloy ang military ope\u00adrations laban sa ASG, na\u2002nagsimula\u2002bago pa maupo si Pangulong \u00adRodrigo Duterte.", "Samantala,\u2002nilinaw naman ni Padilla na hindi na nila isinasama sa bilang ng hostages ang isang Hapones dahil base sa ulat, kusang-loob na pumasok sa bandidong grupo ang Japanese national at ngayon ay nagsisilbing\u2002taga-luto\u2002ng mga bandido.", "Kamakalawa ay aabot na sa tatlong engkwentro ang naganap sa pagitan ng tropa ng militar at mga miyembro ng rebeldeng grupo kung saan unang nagkabakbakan sa Inda\u00adnan, Sulu na nagresulta sa pagkamatay ng dalawang ASG members."], "category": "National", "title": ["13 bihag hawak pa ng ASG"]},
{"content": ["Isang 50-anyos na lalaki ang nasa kritikal na kondisyon makaraang martilyuhin sa ulo ng kanyang nakatatandang kapatid na nasa ilalim ng espiritu ng alak matapos awatin ng una ang kanyang kuya bunga ng paghaha\u00admon ng away sa kapitbahay sa Brgy. Cambaog, Bustos, Bulacan kamakalawa.", "Kinilala ng pulisya ang biktimang si Jesus Ronquillo ng Purok 7, Brgy. Cambaog, Bustos, na kaagad isinugod sa Bulacan Medical Center-Malolos City at patuloy na nasa malubhang kalagayan makaraang magtamo ng sugat sa ulo matapos hatawin ng martilyo ng kanyang kapatid na si Jaime Ronquillo, 53, residente rin sa lugar na nakapiit na ngayon.", "Nabatid na sinasabing nagwawala ang suspek na si Jaime at naghahamon ng away sa kanyang kapitbahay habang lasing nang awatin ito ng kanyang kapatid na si Jesus ngunit sa halip na tumigil sa pagwawala ay tila napikon at napagbalingan ng galit ng suspek ang kapatid, kaya kumuha ito ng martilyo at pinukpok ang ulo ng biktima.", "Nang duguang bumulagta ang biktima ay tila natauhan ang suspek. Agad isinugod ang biktima sa ospital habang ang suspek ay kasalukuyan nang nakakulong."], "category": "National", "title": ["Kritikal sa martilyo ni Kuya"]},
{"content": ["Umaabot sa 68 katao ang nailigtas ng\u00a0 mga tauhan ng Philippine Coast Guard\u2002(PCG)\u2002matapos tumaob ang kanilang \u00adsi\u00adna\u00ad\u00ad\u00adsakyang\u2002pump\u2002boat sa karagatang sakop ng Bohol noong Linggo ng hapon.", "Dalawang oras ang itinagal bago pa tuluyang nailigtas ang mga biktima mula sa tumaob na MB Renel Cruiser.", "Sa report ng PCG, Linggo ng umaga nang umalis sa Brgy. Looc sa Mandaue City ang MB Renel Cruiser at luma\u00adyag patungong\u00a0 Pitogo port sa bayan ng Presi\u00addent Carlos P. Garcia.", "Gayunman, habang papalapit sa Pitogo port, tumama sa isang nakalutang na kawayan ang bangka na dahilan upang mabutas ito at tumaob.", "Agad\u2002naman\u2002nakaresponde ang mga tauhan ng PCG kaya\u2019t nailigtas ang mga biktima na kinabibila\u00adngan ng\u2002limang\u2002kabataan at dalawang sanggol."], "category": "National", "title": ["68 pasahero nailigtas  sa tumaob na pump boat"]},
{"content": ["Naglaan ang Department of Labor and Employment (DOLE) ng inisyal na P5 milyon para sa emergency employment assistance sa 1,600 manggagawa na magsasaayos sa mga nasirang kalsada bunsod ng nagdaang bagyong Lawin sa lalawigan ng Cagayan Valley.", "Sinabi ni Labor Secretary Silvestre Bello III na isinasaayos na lamang ng mga opisyales ng DOLE Region 2 ang listahan ng mga apektadong manggagawa sa ilalim ng Tulong Panghanapbuhay para sa Ating Disadvantaged/Displaced workers.", "\u201cAlthough this is just temporary employment, this will provide our workers and their families immediate relief from the calamity by giving them income, and at the same time, enlist them for the rehabilitation, clearing and cleaning of their affected communities,\u201d sabi ni Bello.", "Makakatanggap ang mga manggagawa ng P300 kada araw o kabuuang P3,000 sa loob ng 10-araw."], "category": "National", "title": ["P5M emergency employment sa Lawin victims"]},
{"content": ["Epektibo ngayong araw nang Undas ay nagtaas sa presyo ng mga produktong petrolyo ang mga kumpanya ng langis sa bansa.", "Sa anunsyo ng kumpan\u00adyang Flying V, kaninang alas-12:01 ng hatinggabi ay inilarga ang dagdag 10\u00a2 sa kada litro ng gasolina at diesel habang wala namang paggalaw sa presyo ng kerosene.", "Agad itong sinundan ng Pilipinas Shell at Eastern Petroleum Philippines na magtataas din ng kaparehong dagdag-presyo sa gasolina at diesel simula naman ngayong alas-sais ng umaga."], "category": "National", "title": ["Hala! Oil hike ulit!"]},
{"content": [" \u2014 Isang lala\u00adking hinihinalang biktima ng extra judicial killings (EJK) ang pinaniniwalaang itinapon lang sa Purok 1, Sitio Bagnoy sakop ng Brgy. Tagpos dito noong Biyernes ng gabi.", "Kaagad humingi ng tulong si P/Chief Inspector Jeffrey Alivia sa Santa Nueva Ecija Provincial Crime Laboratory Office sa Cabanatuan City para sa pagproseso sa bangkay na nakasuot ng brown Freego T-Shirt at brown kuldoroy pants.", "Sa imbestigasyon ni PO1 Aries Dimacale, tinatayang may taas ito na 5\u20196, edad na 45-50; k\u00adulay brown ang buhok at may tattoo na hugis puso at nakasulat ang pangalang \u2018Rebecca\u2019 sa kanang dibdib.", "\u2018Victory death\u2019 naman ang naka-tattoo sa kanang balikat at putol ang dalawang daliri sa kaliwang paa nito.", "Natakpan ng magkapatong na damit ang mukha nito na binalutan ng packaging tape at nakagapos ang mga kamay ng alambre at patalikod.", "May nakapaibabaw ding plakard na nakasulat na \u2018S.P.P Pusher\u2019 sa ibabaw ng bangkay at sa bulsa ay may 3 heat sealed plastic sachet ng hinihinalang shabu."], "category": "National", "title": ["\u2018EJK\u2019 sa NE"]},
{"content": ["May nakaambang parusa ng pagkakakulong ng hanggang anim na buwan at multang hindi lalagpas ng P50,000 sa simumang tauhan o opisyales ng isang punerarya na \u2018mangho-hostage\u2019 ng bangkay.", "Sa ilalim ng House Bill 1001 na inakda ni Makati Rep. Luis Jose Angel Campos Jr., nais nito na matigil\u00ad na nang tuluyang ang karaniwang ginagawa umano ng mga morgue at funeral parlors na hindi ibinibigay sa mga kaanak ang kanilang mga hawak na bangkay hangga\u2019t hindi nagbabayad ang mga ito.", "Ayon sa mambabatas, ka\u00adraniwang nabibiktima umano ang mga mahihirap na mamamayan ng mga funeral parlor at mga morgue sa mga hospital kaya dapat na umano itong matigil.", "\u201cMany instances of people not being bury their loved once due to the funeral parlors and other similar funeral service providers refusing to release the bodies of the deceased until the embalming and other funeral expenses be paid,\u201d ani Campos.", "Ito aniya ang nakikita niyang mga dahilan kung bakit maraming bangkay ang hawak pa rin ng mga funeral parlors dahil hindi kaya ng mga kaanak ng mga ito ang sinisingil sa mga ito.", "May mga pagkakataon\u00ad aniya na napipilitan ang mga kaanak ng mga namatay na gumawa ng krimen para mabayaran lamang ang puneraryang may hawak sa kanilang yumaong mahal sa buhay.", "\u201cThat is why the evil of holding or refusing to release the body of a person due to financial reason is not acceptable,\u201d ani Campos.", "Kapag naging batas ang panukalang ito, sinumang tauhan o may-ari ng mga funeral parlors na ayaw i-release ang patay sa mga kaanak nito ay pagmumultahin ng P20,000 hanggang P50,000 at pagkakakulong ng isa hanggang anim na buwan o pareho."], "category": "National", "title": ["Puneraryang nangho-hostage ng bangkay, \u2018ibuburol\u2019 na"]},
{"content": ["Umaabot na sa mahigit 20,000 pasahero ang dumaan sa Batangas port para dumalaw sa kanilang mga yumaong mahal sa buhay sa dara\u00adting na Martes.", "Umaabot naman sa mahigit 2,000 behikulo ang\u00a0 naisakay sa RORO sa pareho ring oras mula noong Biyernes hanggang alas-11:00 kamakalawa ng gabi.", "Ayon sa Philippine Port Authority (PPA) sapat naman ang mga barkong binibiyahe patungo sa Mindoro Oriental at Occidental, Caticlan, Romblon, Odiongan kasama na ang Kabisayaan.", "Nakalatag naman na ang mga tauhan ng P\u00adhilippine National Police (PNP) Maritime, Philippine Coast Guard (PCG), Red cross, PPA, Marina at Department of Health (DOH) para umalalay sa mga pasahero."], "category": "National", "title": ["Biyahero dagsa sa Batangas port"]},
{"content": ["Umaabot na sa 37 kasapi ng Abu \u00adSayyaf Group (ASG) ang nai\u00adtalang napatay na sa patuloy na pinaigting na military operations sapul pa noong Hulyo.", "Sa pinakahuling ulat na ipinarating sa Camp Aguinaldo, kahapon ng bandang alas-6:30 ng umaga nang sumiklab ang bakbakan sa pagitan ng Joint task force Sulu at walong bandido sa Indanan, Sulu.", "Ayon kay Col. Rodrigo Gregorio, tagapagsalita ng Joint Task Force Sulu, agad inalerto ang kanilang pu\u00adwersa at nagpadala ng elite team mula sa 11th Scout Ranger Company matapos makatanggap ng report mula sa mga residente sa lungsod na may presensya ng ASG members.", "Ang bakbakan na tu\u00admagal lamang ng halos isang oras ay nagresulta\u00ad sa pagkamatay ng isa sa walong bandido habang nakatakas ang pitong iba pa.", "Narekober sa pinangya\u00adrihan nang engkuwentro ang isang M16 assault rifle na may attached M203 grenade launcher at isang improvised bomb.", "Sinabi ni Gregorio, sa kanilang talaan na may kabuuang bilang na 37 nang kasapi ng ASG ang nasawi sa mga serye ng enguwentro."], "category": "National", "title": ["37 ASG na ang nalalagas"]},
{"content": ["Siyam na katao kabilang ang isang mag-live in partner ang dinakip ng Intelligence operative ng B\u00adocaue Philippine Natio\u00adnal Police (PNP) makaraang magsagawa muli ng serye ng buy-bust operation sa Brgy. Caingin, Bocaue, Bulacan kamakalawa.", "Kinilala ng pulisya ang mga naarestong sina Alex Bernardo at live-in nitong si Joanna Davila, kapwa 42-anyos; Cecilia Andres, 39; Florante Gulapa, 33; Elizabeth Teodoro, Rodel Sunio, 42; Jayvee Javier, 18 at pawang residente ng Brgy. Caingin, Bocaue, Cristopher Francisco, 37; ng Brgy. Guyong, Sta. Maria, at Connie Venturina ng Brgy. Tabang, Plaridel.", "Dakong alas-singko ng hapon nang magsagawa ng sunud-sunod na buy-bust operation ang awtoridad sa Brgy. Caingin, Bocaue na itinuturing na siyang pinakamalaking pinagkukunan ng droga sa Bocaue at kalapit-bayan at walang nagawa ang mga suspek nang arestuhin sila matapos kumagat sa o\u00adperasyon ng pulisya."], "category": "National", "title": ["Live-in partner, 7 pa  laglag sa buy-bust"]},
{"content": ["Iniulat ng Department of Labor and Employment (DOLE) na umabot na sa P.5 milyon ang inilaan nitong pondo sa may 10, 233 overseas Filipino workers (OFWs) na inilikas mula sa bansang Saudi Arabia.", "Ito ang sinabi ni Labor Sec. Silvestre Bello III kung saan ang nasabing pondo ay bilang emergency assistance para sa mga umuwing OFWs mula sa Saudi Arabia na naapektuhan ng pagbagsak ng presyo ng produktong petrolyo sa Gitnang Silangan.", "Kasabay nito, sinabi ni Bello na umabot na sa kabuuang 2,191 distressed workers ang tumanggap ng repatriation program ng Overseas Workers Welfare Administration (OWWA).", "Sa ilalim ng Expanded Relief A\u00adssistance Program (RAP) ng OWWA ang bawat OFW ay nabigyan ng P\u00ad26,000."], "category": "National", "title": ["Emergency assistance sa umuwing OFWs"]},
{"content": ["Dahil\u2002sa\u2002umano\u2019y prob\u00adlema sa pera bukod pa sa pagkakaroon ng hindi nila pagkakaunawaan ng kanyang misis kung kaya\u2019t hindi na nalaba\u00adnan ng isang mister ang matinding sama ng loob na naging dahilan upang magpakamatay\u2002sa\u2002pagbigti sa loob ng kanilang bahay sa Quezon City, kamakalawa ng umaga.", "Sa report ng Criminal Investigation and Detection Unit (CIDU) nakilala ang biktima na si Joel Nogot y Napili, 48, married, painter tubong \u00adAlbay\u2002at\u2002pansamantalang naninirahan sa No. 404 Do\u00f1a Venancia Bldg. Brgy. Do\u00f1a Imelda, ng nasabing lungsod.", "Dakong\u2002alas-siyete ng umaga kamakalawa ng madiskubre ang naka\u00adbigting mister ng kanyang mismong misis sa pamamagitan ng patali ng textile belt sa kanyang leeg at sa bakal na bintana.", "Bago ang pagkakadiskubre, sinabi sa imbestigador ni Gloria, misis ng biktima na kinagabihan ay hindi umano sila nagtabi ng asawa sa pagtulog dahil nag-away sila dahil sa problema sa pera.", "Natulog umano ang biktima sa kabilang kuwarto ng kanilang bahay kasama\u2002ang\u2002dalawang anak na lalaki habang ang misis na si Gloria ay nasa isa pang kuwarto natulog kasama naman ang tatlong anak na babae.", "Halos panawan umano ng kanyang ulirat si Gloria nang paggising nito kinaumagahan ay tumambad sa kanya ang nakabigting mister su\u00adbalit hindi ito nag-aksaya ng oras ay agad tinawag ang mga anak at pinagtulungang ikalas sa pagkakatali ang biktima.", "Mabilis itong isinugod sa University of the East Ramon \u00adMagsaysay Medical Center subalit dakong\u2002alas-10:30\u2002ng umaga ay tuluyan din itong binawian ng buhay.", "Ayon naman sa isinagawang ocular inspection ng Scene of the Crime Ope\u00adratives (SOCO) sa lugar ng pinangyarihan nakita sa cellphone ng biktima ang draft message na nakalagay ang \u201cPAALAM SA INYO\u201d subalit hindi na umano nai-send ang nasabing mensahe."], "category": "National", "title": ["Ama, humabol sa Undas"]},
{"content": ["Sari-saring reklamo ang naglabasan sa katatapos na tatlong gabing okasyon ng Mardigras na idinaos sa lungsod ng Olongapo dahil umano\u2019y sa kakulangan ng sistema ng mismong organizer na Metro Olongapo C\u00adhamber of Commerce Inc. (M\u00adOCCI).", "Unang gabi pa lamang ng okasyon noong Huwebes ay nagkaubusan na agad umano ng wristband ticket na nagkakahalaga ng P60 na magsisilbi sanang individual passes sa tuwing lalabas at papasok sa bisinidad ng mardigras\u2002dahil sa kakapusan ay 2015 na lumang ticket na ang iniisyu sa publiko at sinisingil umano ng P60 subalit may nakatatak naman na presyong P50", "Reklamo naman ng ilang booth owners na bukod sa magkakadikit sila ay madilim at walang sapat na lighting facilities sa kanilang mga puwesto na kanilang inupahan ng halagang P4000 para sa tatlong gabing okasyon."], "category": "National", "title": ["Mardigras sa \u2018Gapo, inulan ng reklamo"]},
{"content": ["Muling niyanig ng malakas na paglindol ang bansang Italy na naitala sa lakas na magnitude 7.1, ayon sa United States Geological Survey (USGS).", "Ayon sa ulat ng Asso-ciated Press, ang lindol ay natukoy sa layong 132 kilometro ng hilagang-silangan ng Rome at 68 kilometro ng silangan-timog-silangan ng lungsod ng Perugia.", " Patuloy na inaalam ng mga awtoridad ang lawak ng pinsala bunsod nang pagguho ng maraming\u00a0 gusali dahil sa malakas na lindol.", "Naramdaman din ang lindol sa Rimini, Abruzzo at sa Naples.", "Noong nakaraang linggo ay dalawang lindol ang naitala rin sa nasabing bansa na may lakas na magnitude 5.5 at magnitude 6.1.", "Noong nakalipas na Agosto 24 ay naganap din ang magnitude 6.2 na ikinasawi ng mahigit na 300-katao.", "Habang sinusulat ang balitang ito ay wala pang report ang Department of Foreign Affairs (DFA) kung may Pinoy na nada\u00admay sa insidente."], "category": "National", "title": ["Pinoy sa Italy, tsini-check na"]},
{"content": ["Libu-libong South Koreans ang nagsagawa ng kilos-protesta para ipanawagan na magbitiw sa posisyon si President Park Geun-hye.", "Ayon sa ulat, ito ay dahil pa rin sa umiinit na eskandalong kinasasangkutan ng presidente ng South Korea hinggil sa umano\u2019y panghihimasok ng kaibigan nito na anak ng isang religious cult leader sa state affairs.", "Sinasabing nangyari ito sa gitna ng imbestigasyon ng prosekyusyon sa mga presidential aides ni Park at iba pang mga opisyal upang matukoy kung nilabag ng mga ito ang batas sa pagpayag kay Choi Soon-sil na manghimasok sa gobyerno at kumita rito.", "Iginiit ng mga galit na Koreans na nawawalan ng mandato sa kanilang bansa si Park sa kadahilanang ipinagkanulo nito ang tiwala ng publiko."], "category": "National", "title": ["SoKor President pinagbibitiw"]},
{"content": ["Tinuligsa ng grupong EcoWaste Coalition (EWC) ang walang habas na eco waste dumping sa mga coastal territory ng Olongapo City.", "Sa isang symbolic protest, pinangunahan kahapon ng grupo ang cleanup drive sa mga coastal lines ng Olongapo upang ipaliwanag sa mga residente ang kahalagahan ng malinis na kapaligiran.", "Itinaon ang aktibidad sa pagdiriwang ng kapista\u00adhan ni St. Francis of Assisi \u2013 ang Patron Saint ng Ecology.", "\u201cThe open dumping of garbage, an environmental crime, is not only illegal and irresponsible.\u00a0 It\u2019s also deadly, particularly for the aquatic creatures who bear the brunt of reckless waste disposal. We kill marine animals every time we arbitrarily throw our discards from plastic bags to tiny candy wrappers and cigarette butts on the streets and waterways,\u201d giit ni A\u00adileen Lucero, National C\u00adoordinator ng EWC.", "Katuwang ng EWC sa kampanya ang mga p\u00adarishioners at Kura Paroko ng St. Columban P\u00adarish na si Rev. Fr. K\u00adenneth Masong."], "category": "National", "title": ["BASURA NG \u2018GAPO, KINALAMPAG"]},
{"content": ["Apat pang \u00adsuspek na responsable sa pambo\u00adbomba sa Davao night market na ikinasawi ng 14 at ikinasugat\u00ad ng 70 pa noong Set\u00adyembre 2 ang naaresto na.", "Magkasanib \u00adpuwer\u00adsa\u00ad ng Philipine \u00adNational \u00adPolice (PNP) at Armed Forces of the Philippines\u00ad (AFP) ang nakadakip sa apat pang suspek na sina Mohammad Lalaog\u2002Chenikandiyil alyas \u2018Datu Boi\u2019; Jackson Mangulamas Usi alyas \u2018Abu Mansor\u2019/Jam; Zack Villanueva Lopez alyas \u2018Haron\u2019, at Ansan Abdulla Mamasapano, alyas \u2018Abu Hamsa\u2019. Ang mga ito ay pawang mga kasapi ng Dawla Islamiya Fi Cotabato na Maute Group.", "Naaresto ang mga ito sa pamamagitan ng search warrant dahil sa paglabag sa RA 10591 o Comprehensive Law on Firearms and Ammunition na inisyu ni Judge Banzawan Ibrahim, executive judge, branch 13, 12th Judicial Region ng Cotabato RTC.", "Isinagawa ang pag-aresto sa mga lugar na pinagta\u00adtaguan ng mga suspek sa Southern Philippine Deve\u00adlopment Authority (SPDA) Compound sa Barangay Tamontaka at sa Ilang-Ilang St., Barangay Rosary Hts. 7, Cotabato City.", "Nakuha sa mga suspek ang isang kalibre .45, at .38, mga bala at maga\u00adzine,\u2002tatlong\u2002pi\u00adrasong 60mm mortar, improvised explosive device, isang pirasong 105mm howitzer\u2002improvised explosive\u2002device\u2002at isang granada.", "Ang \u00adpagkakaaresto ay isinagawa matapos ang pag\u00adturo ng mga nau\u00adnang\u2002naarestong sus\u00adpek noong Oktubre 1."], "category": "National", "title": ["4 pang suspek sa Davao blast, arestado"]},
{"content": ["Walang\u2002holiday\u2002sa pinaigting na operasyon kontra iligal na droga.", "Ito\u2002ang\u2002mariing inihayag\u00ad ng pamunuan ng Philippine National Police\u00ad (PNP), kung saan tiniyak na hindi pa rin maaaring makalusot sa iligal na operasyon ang mga sangkot sa iligal na droga sa bansa kahit na may deklarasyon pa ng holiday o walang pasok.", "Sinabi ni PNP spokesman Sr. Supt. Dionardo Carlos,\u2002tuluy-tuloy\u2002ang Oplan Tokhang at Double Barrel ng gobyerno, kahit pa ginugunita ng buong bansa ang Undas kung saan hindi titigil ang mga pulis sa pagtunton at pagkatok sa mga pinaghihinalaang gumagamit at nagtutulak ng iligal na droga.", "Partikular na tinukoy ni Carlos ang \u00adNational Capital\u2002Region\u2002Police Office (NCRPO) sa pamumuno ni Chief Supt. Oscar\u2002Albayalde,\u2002na \u00adkahit na may mahabang bakasyon ay tuloy pa rin ang anti-drug campaign.", "Sinabi ni Albayalde na sa katunayan ay mayroon pa silang nakakalap na report ukol sa pagkaka-aresto sa mga sangkot sa droga ngayong long weekend.", "Gayunman, tiniyak ni Carlos na may mga iti\u00adna\u00ad\u00adlaga namang mga pulis\u00ad para sa pagbibigay ng seguridad sa mga tao lalo na sa mga sementeryo na inaasahang dadagsain sa paggunita ng Undas.", "Nagpaalala\u2002rin\u2002ang PNP sa pulbiko na maging mapagmatiyag at agad na i-report sa mga pulis kung may kahina-hinalang bagay o tao na mapapansin.", "\u201cTinitiyak po ng PNP na sapat ang mga pulis na magbibigay ng proteksyon sa publiko,\u201d wika pa ni Carlos."], "category": "National", "title": ["Walang holiday vs illegal drugs"]},
{"content": ["Bumagsak sa kamay ng mga ahente ng Philippine Drug Enforcement Agency (PDEA) Region 7 ang isang umano\u2019y big-time na supplier ng droga\u00a0 kasabay ng pagkakasamsam ng tinatayang nasa P16 milyong halaga ng shabu sa isinagawang buy-bust operation sa Ayala Center Cebu.", "Ayon kay PDEA-Central Visayas director Yogi Filemon Ruiz, nakilala ang suspek na si Jerome Sosme\u00f1a, 31, ng Barrio Luz, Cebu City na umano\u2019y supplier ng iligal na droga kabilang ang nasawing drug lord na si Jeffrey \u2018Jaguar\u2019 Diaz.", "Ayon pa sa mga awtoridad isa sa mga ahente ang\u00a0 nakipagtransaksyon na bibili ng shabu sa suspek at unang isasagawa sana ang buy-bust operation sa isang mall malapit sa seaport ng Cebu City, subalit nagbago umano ang isip ni Sosme\u00f1a at inilipat ang transaksyon sa isa pang mall sa Ayala Center Cebu .", "Posible umanong inakala ng suspek na ligtas ito sa loob ng Ayala Center Cebu kung kaya\u2019t inilipat doon ang kanilang transaksyon subalit\u00a0 lingid umano sa kaalaman ni Sosme\u00f1a ay nakipag-ugnayan na ang mga awtoridad sa security officers ng nasabing mall kaugnay sa gagawing buy-bust operasyon.", "Kung kaya\u2019t naaresto umano ito sa aktong magpapalitan ng items at ng marked money, nakuha rin sa suspek ang umano\u2019y isang kilo ng shabu, weighing scale, ilang resibo ng money transfer, cellphone at motorsiklo."], "category": "National", "title": ["Supplier ng shabu sa Cebu arestado"]},
{"content": ["Sugatan\u2002ang\u2002may 20 katao matapos na magliyab\u2002ang\u2002isang American\u2002Airlines\u00ad \u00adBoeing 767 papuntang\u00ad Miami\u00ad\u2002nang\u2002tangkain\u00ad mag-take\u2002off\u2002sa \u00adChicago\u2019s\u2002O\u2019Hare airport.\u00ad", "Nabatid\u2002na\u2002ang apoy\u2002ay\u2002sumiklab mula sa American Airlines Flight 383 na may sakay na 161 pasahero at siyam na crew habang nasa runway.", "Ayon\u2002kay\u2002Juan \u00adHernandez, ng Chicago Fire Department isinugod ang mga sugatan sa iba\u2019t ibang hospital na karamihan ay may mga sugat at ankle\u00ad injuries kung saan nagdaan\u00ad ang mga pasahero sa \u00ademergency slides.", "Sa pahayag naman na ipinalabas ng American Airlines sinabi na pinasakay sa ibang flight pa\u00adpuntang Miami ang ibang pasahero at mga crew.", "Hindi pa malinaw ang dahilan ng pag-apoy ng eroplano at kasa\u00adlu\u00adku\u00adyang iniimbestigahan pa ng Federal Aviation \u00adAdmi\u00adnistration (FAA).", "Ayon\u2002kay\u2002\u00adTimothy Sampey,\u2002ng\u2002Chicago Fire Department\u2019s airport ope\u00adrations\u2002nagsimula ang apoy sa isa sa mga \u00adengine ng eroplano.", "Base sa mga ipinoste\u2002na\u2002larawan\u2002at \u00advideo nakita na may maitim\u2002na\u2002usok\u2002na luma\u00adlabas mula sa eroplano.", "Hindi naman nagkaroon ng interruption sa operasyon ng O\u2019Hare Airport pero, sinabi ng FAA na asahan na magkakaroon ng pagkaantala ang mga flights."], "category": "National", "title": ["Eroplano ng American Airlines, nagliyab"]},
{"content": ["Suportado ng Civil Service Commission (CSC) ang planong smoking ban sa lahat ng pampublikong lugar sa buong bansa.", "Ang panukalang ito ay ipatutupad kapag nalagdaan na ni Pangulong Rodrigo Duterte ang Exe\u00adcutive Order ukol dito.", "Sa inilabas na kalatas ng CSC, pabor ang ahensya na mahigpit itong ipa\u00adtutupad sa mga government offices upang madi\u00adsiplina ang mga kawani at empleyado ng gobyerno.", "Katunayan, iminungkahi ng ahensya na gawin ang smoking ban sa lahat ng pampublikong lugar hindi lamang sa mga lugar kung saan namamasukan\u00ad ang\u2002mga\u2002government \u00ademployees."], "category": "National", "title": ["Nationwide yosi ban, suportado"]},
{"content": ["Nagbitiw sa tungkulin ang pinuno ng Governance Commission for Government-Owned and Controlled Corporations (GCG).", "Si Atty. Jaime Ma. Flores II ang kauna-una\u00adhang nag-resign sa mga gabinete ni Pangulong Rodrigo Duterte.", "Epektibo nitong Oktubre 24 ang pagbibitiw ng naturang opisyal.", "Matatandaang nanumpa sa harap ng Pangulo si Flores noong Agosto 1.", "Kinumpirma naman ni Presidential Communications Office Secretary Martin Andanar ang pagbibitiw ni Flores pero hindi na nito binanggit ang dahilan kung bakit nag-alsa balutan ito sa puwesto.", "Kaugnay nito, wala pang binanggit ang palas\u00adyo kung sino ang magi\u00adging kapalit ng nagbitiw na opisyal."], "category": "National", "title": ["Flores unang appointee ni PDU30 na nagbitiw"]},
{"content": ["Hindi totoong uma\u00adngat sa kahirapan ang mga Filipino, taliwas sa pagmamalaki ng Philippine Statistics Authority (PSA).", "Bumuwelta ang militanteng Partido ng Manggagawa (PM) sa pagmamalaki ng PSA na bumaba ng mahigit apat na puntos ang bilang ng mga naghihirap na Pinoy sa bansa kumpara noong 2009.", "Ayon kay Wilson Fortaleza, tagapagsalita ng PM, hindi katanggap-tanggap ang kwenta ng PSA sa poverty threshold dahil napakaliit ng halaga na kinuwenta sa pang-araw-araw na panga\u00adngailangan ng mga Pinoy.", "\u201cPaano umangat mula sa hirap? Basic food and non-food needs are really most basic in the Philippines. In real terms it\u2019s P42 a day for food and P60 for non-food for every Filipino. Meaning, a Filipino who has more than P100, say P105 and above, he/she was able to get past this threshold and eventually, lifted him/her self out of poverty?,\u201d giit ni Fortaleza.", "Anang grupo, ibinabase dapat ng PSA o ng kung anumang survey group ang sentimyento ng mga manggagawa na mayor\u00adya ay hindi nakararanas tumanggap ng marangal na living wage o sapat na kita sa pang-araw-araw."], "category": "National", "title": ["Ano? Umangat na sa hirap? Kalokohan! \u2014 PM"]},
{"content": ["Hindi dapat awayin ni Pangulong Rodrigo Du\u00adterte ang Amerika para makipagkasundo at makipag-alyansa sa China.", "Sa ginanap na pulong-balitaan kasabay ng pagdiriwang ng ika-38 ani\u00adbersaryo ng JIL, sinabi ni Jesus Is Lord (JIL) leader Brother Eddie Villanueva na hindi dapat makipagkalas si Pangulong Duterte sa Amerika.", "\u201cI don\u2019t believe that we should terminate our relationship with the US. We can be friendly to all for the welfare of the Filipinos and our country,\u201d ayon pa sa JIL Leader.", "Sa kabila naman nito, nilinaw ni Villanueva na ito\u2019y kanyang personal na opinyon lamang at nagpahayag ng paniniwala na may rason ang bawat aksyon ng Pangulo.", "Pinayuhan din nito ang Pangulo na matutong tumanggap ng \u2018unsolicited advice\u2019 lalo na kung para naman ito sa kabutihan ng bansa at ng mga mamamayan.", "Naniniwala rin si Villanueva na dapat na magkaroon ng mga tamang adviser ang Pangulo na hindi takot na magsabi sa kanya kung ano ang tamang gawin, gayundin ng katotohanan.", "Pinaalalahanan pa niya si Pangulong Duterte na huwag tumulad kay Haring Saul ng Israel sa Bibliya, na naging matigas ang ulo at ayaw nang sumunod sa Panginoon kung kaya\u2019t inalis sa posisyon ng Diyos at pinalitan ni Haring David.", "Kuwento pa ni Villanueva, noong panahon ng kampanya ay nakausap niya si Pangulong Duterte at naniniwala siya na may \u2018political will\u2019 ito.", "Pinili rin umano ito ng Panginoon upang maging susunod na Pangulo ng bansa kung kaya\u2019t sinuportahan niya ito."], "category": "National", "title": ["\u2018Wag awayin ang US! \u2014 Bro. Eddie"]},
{"content": ["Seryoso ang babala kahapon ng Simbahang Katolika sa publiko laban sa mga pekeng pari na posibleng magsamantala sa mga taong magtutungo sa mga sementeryo ngayong Undas.", "Sinabi ni Father Jerome Secillano, executive secretary ng CBCP-Permanent Committee on Public Affairs, inaasahan nang dadagsa sa mga sementeryo ang mga mamamayan upang dalawin ang puntod ng kanilang mga mahal sa buhay at marami rin ang mga kawatan na tiyak na magsasamantala sa okasyon upang kumita.", "Ayon kay Secillano, malimit silang makatanggap ng mga reklamo na ilang kawatan ang nagpapanggap na mga pari at umiikot sa sementeryo at nag-aalok sa mga tao na babasbasan ang puntod ng kanilang mga mahal sa buhay, kapalit ng kaun\u00adting donasyon."], "category": "National", "title": ["Mga pekeng pari, rumarampa sa Undas"]},
{"content": ["Bad news para sa mga atat nang makakuha ng bagong driver\u2019s license card mula sa Land Transportation Office (LTO).", "Sa inilabas na abiso kahapon ng LTO, wala pa ring katiyakan kung kailan ma-i-isyuhan ng bagong card ang mga may hawak na temporary driver\u2019s license.", "\u201cTo all holders of temporary driver\u2019s license, please be advised that the plastic license cards are not yet available. We will issue an announcement once the plastic cards are available,\u201d ayon sa abiso.", "Sa ngayon, prayoridad daw munang bigyan ng card ang mga overseas Filipino workers na kukuha ng lisensya.", "\u201cAs of now, only overseas Filipino workers (OFWs) are given priority in the issuance of plastic license cards, subject to the submission of supporting documents such as passport, employment contract, plane ticket, and/or POEA or OWWA-issued/verified document,\u201d giit ng LTO.", "Samantala\u2002nilinaw ni LTO executive director Atty. Romeo G. Vera Cruz na hindi lahat ng nagpa-renew na ng dri\u00adver\u2019s license ngayong taon ay limang taon na ang validity ng lisensya.", "Ayon kay Vera Cruz, ang mga saklaw lamang\u00ad ng\u20025-years\u2002validity\u00ad\u2002ay \u2018yung mga nagpa-renew\u00ad noong\u2002nagkabisa\u00ad\u2002na \u00adAdministrative\u2002\u00adOrder No.\u20022016-34\u2002simula \u00adOktubre 8, 2016."], "category": "National", "title": ["OFWs UUNAHIN SA LISENSYA"]},
{"content": ["Hindi pa selyado ang US$19\u2002bilyong\u2002investment deal ng Pilipinas at Japan, ayon kay presi\u00addential\u2002spokesperson \u00adErnesto Abella.", "Ito ay dahil sa sa 12 kasunduang nakapaloob dito at isa pa lamang ang siguradong kasado at ito ay nagkakahalaga ng US$1.8 bilyon.", "\u201cThese are not go\u00advernment\u2002contracts\u2002but private-to-private\u2002joint undertakings,\u201d\u2002pahayag ni Abella sa press briefing sa Malaca\u00f1ang.", "Nilinaw din ng taga\u00adpagsalita na commitment pa lamang ng\u00ad \u00adJapanese conglomerate na Marubeni\u00ad ang pamamuhunan ng US$17.2 bilyon para sa mass transport, mga kalsada, tubig at power projects.", "Sinabi ni Abella na nasa bansa ang nasabing Japanese\u00ad company na sa susunod na limang taon ay interesado sa negosyong \u00adimprastruktura lalo sa paggawa ng mga highways at power plants."], "category": "National", "title": ["US$19B deal sa Japan \u2018di pa selyado"]},
{"content": ["Pinag-iingat ng grupong EcoWaste Coalition (EWC) ang publiko sa panganib na dala ng Zika virus lalo na ngayong Undas na siksikan sa mga sementeryo at siguradong tone-toneladang basura ang maiiwan sa mga puntod.", "Dahil dito, naglabas ng paalala kahapon ang EWC sa mga dadalaw sa sementeryo na kung maaari ay huwag nang magdala ng mga plastic bottles, disposable utensils at iba pang mga gamit na kalaunan ay nagiging kalat sa sementeryo.", "\u201cIf we are not cautious on how we handle or discards, particularly used food, water and flower containers, our cemeteries may end up becoming giant breeding sites for these mosquitoes,\u201d paalala ni Aileen Lucero, National Coordinator ng EWC.", "Ginawa ng grupo ang babala matapos iulat ng Department of Health (DOH) na patuloy ang pagdami ng mga pasyenteng tinatamaan ng Zika virus kung saan huli rito ang dalawang pasyente sa lalawigan ng Cavite.", "Sa datos ng DOH, umakyat na sa 19 ang kaso ng Zika virus sa bansa.", "Pero ang Simbahang Katolika, hindi lang sa mga sementeryo pinag-iingat ang publiko laban sa Zika virus kundi maging sa kanilang mga parokya.", "Sa ipinalabas na pastoral guidance ni Manila Archbishop Luis Antonio Cardinal Tagle sa mga parish priest at bawat institusyon na nasasakupan ng Archdiocese of Manila na ipalaganap ang \u20184s\u2019.", "Kabilang sa 4s ang: 1) Search and destroy mosquito-breeding places; 2) use Self protection measures; 3) Seek early consultation for fever lasting more than two days; at 4) Say yes to fogging when there is an impending outbreak.", "Base sa World Health Organization (WHO), ang Zika virus ay pangunahing kumakalat sa tao dulot ng pagkagat ng lamok na may virus o ang Aedes aegypt.", "Nakasaad pa sa Pastoral Guidance ang pana\u00adwagan na mag-ingat at panatilihing malinis ang kapaligiran.", "Pakaingatan umano ang sarili laban sa kagat ng lamok lalo na sa hapon hanggang gabi. Gumamit din ng kulambo, insect repellant at window at door screen sa bahay."], "category": "National", "title": ["Zika alert sa mga sementeryo"]},
{"content": ["Gusto ni Department of Education (DepEd) Sec. Leonor Briones na ibaba sa Grade 4 ang drug addiction awareness na isinusulong ni Manila Mayor Joseph Estrada.", "Sa ginanap na press conference sa Manila City Hall na dinaluhan ni Briones, sinabi nito na mas mainam kung maumpi\u00adsahan sa Grade 4 ang Drug Abuse Resistance Education (DARE) para mas maging matatag ang kanilang foundation.", "Nalaman na itinuturo kasi ang DARE sa mga Grade 5 at 6.", "Kasabay nito, pinuri ni Scott Gilliam, retiradong miyembro ng Los Angeles Police Department (LAPD) ang laban kontra droga nina Pangulong Rodrigo Duterte at Estrada matapos nitong magtungo sa MCH para tumulong sa pagbibigay ng training sa mga miyembro ng Philippine National Police (PNP).", "\u201cHaving the same mission, you have to look at that point when things are terrible in the country. And sometimes drastic measures have to be taken to address drastic situations, or when things get beyond the point,\u201d ayon kay Gilliam.", "Kasama ni Gilliam na Director for Training ng DARE na inimbita ni Estrada si Jeffrey Smith para turuang maging DARE instructors ang 72 mi\u00adyembro ng Manila Police District (MPD).", "Pangungunahan nila ang 12 pang DARE America instructors sa pagsasanay sa mga mi\u00adyembro ng MPD."], "category": "National", "title": ["Drug awareness ituturo na sa Grade 4"]},
{"content": ["Sinalakay sa bisa ng search warrant ang bahay ng\u00a0 alkalde ng Libungan ng pinagsanib na puwersa ng\u00a0 Regional Anti-illegal Drug Task Group at Cri\u00adminal Investigation and Detection Team (CIDT) ng North Cotabato Philippine National Police (PNP) at ng Libungan Municipal Police Station (MPS) kung saan nasamsam ang ilang klase ng mga baril sa Kidapawan City, kahapon ng madaling-araw.", "Ang pagsalakay sa bahay ni Libungan Mayor Christopher Cuan ay isi\u00adnagawa ng mga awtoridad matapos na pangalanan ito ni Pangulong Rodrigo Duterte na umano\u2019y kabilang sa mga listahan ng narco-politicians na sangkot sa illegal drug trade sa North Cotabato.", "Subalit sa nasabing raid sa bahay ng nasabing alkalde ay nabigo ang mga awtoridad na makasamsam ng iligal na droga at wala rin umanong kahit anong drug paraphernalia, ma\u00adliban sa ilang mga baril.", "At ayon kay Senior Superintendent E\u00admmanuel Peralta, hepe ng North Cotabato Police Provincial Office (PPO), kabilang sa mga nakuhang baril sa bahay ng nasabing alkalde ay armalite rifles, 12 gauge shotguns at ilang mga short firearms at mga bala na umano\u2019y pawang mga walang kaukulang dokumento.", "Bukod sa bahay ng nasabing alkalde ay kabilang din sa mga sinalakay ang umano\u2019y guard house, motor pool at gasoline station na pag-aari nito.", "Ayon sa pulisya sa pagsalakay sa mga pro\u00adperties na pag-aari ng nasabing alkalde ay bitbit nila ang apat na search warrants na inisyu ng korte.", "Ang nasabing alkalde ay kasalukuyang nakadetine sa CIDT North Cotabato PNP at nakatakdang sampahan ng illegal possession of firearms and ammunitions.", "Kamakalawa lamang ay napatay din ng pulisya si Datu Saudi Ampatuan Mayor Samsudin Dimaukom at 9 na tauhan nito matapos ng umano\u2019y makipagbarilan sa mga parak sa checkpoint ang grupo ng pulitiko sa bayan ng Makilala sa North Cotabato pa rin."], "category": "National", "title": ["MAYOR NI-RAID, NEGA SA DROGA"]},
{"content": ["Malaya na umano nakakapangisda ang mga Filipino sa pinag-aaga\u00adwang West Philippine Sea.", "Ito ay kasunod na iha\u00adyag kahapon ng Malakanyang na wala nang naiispatang barko ng gobyerno ng Tsina sa \u00adScarborough Shoal.", "Iniulat ni Presidential Spokesperson Ernesto Abella sa isang pulong bali\u00adtaan kahapon na wala nang sumisita o humaharang sa mga mangingisdang Pinoy.", "\u201cFor the past three days it has been observed that there are no longer any Chinese coast guard vessels and Filipino fishing boats are no longer being intercepted, and that they are now able to fish in the area without\u00a0 being intercepted,\u201d ani Abella.", "Bunga umano ito sa isinagawang\u2002pagdalaw ni Pangulong \u00adRodrigo Duterte\u2002sa\u2002China\u00adkamakailan.", "Ito ay pinatunayan\u00ad ng ilang mangingisda na taga-Masinloc, \u00adZambales na\u2002nakapanayam\u2002ng Abante.", "Ayon sa mangingisdang si Mang Fidel, marami sa kanilang mga kasamahan ang naglakas-loob na pumalaot kamakalawa upang makapangisda sa Panatag Shoal kung saan taliwas sa kanilang ina\u00adasahan ay hindi na sila itinaboy ng mga Chinese Coast Guard.", "\u201cPagbalik nila dito, marami silang huli at tuwang-tuwa sila na ibina\u00adlita na sa aming mga kasamahan na puwede na nga kami mangisda sa Panatag nang\u00a0 hindi nalalagay sa peligro ang buhay namin\u201d. ayon kay Mang Fidel na taga-Masinloc."], "category": "National", "title": ["PINOY FISHERS HAPPY ULIT"]},
{"content": ["Dagsa na kahapon ang mga pasaherong mag-uuwian sa probinsya para makasama ang pamilya at madalaw ang mga namayapang kaanak sa Undas. Pero maliban sa dati nang problema ng mahabang pila at kulang na sasakyan, dumagsa rin ang reklamo ng biglang pagsirit diumano ng pasahe.", "Sa Araneta Bus Terminal sa Cubao, Quezon City, fully-booked na ang mga biyahe hanggang Oktubre 31 lalo na sa mga pa-Bicol, Quezon, Marinduque at iba pang biyaheng pa-South.", "Pero paglilinaw ng pamunuan ng Araneta Bus Terminal, maglalagay sila ng mga special trip sa bawat oras ng biyahe kaya walang hindi makakasakay.", "Sa terminal naman ng GV Florida Liner sa Sampaloc at Cubao na patungong Norte, halos hindi na rin mahulugang karayom sa dami ng mga pasahero.", "May sariling pila na rin ang mga chance passengers o mga pasaherong walang reservations.", "Karaniwang reklamo ng mga pasahero ang sobrang init sa waiting area ng terminal at ang biglaang taas na pasahe na walang abiso sa mga commuters.", "Reklamo ni Bernard Ticos, ang dating pasahe patungong Aklan\u00a0 ay P1,000 na tumaas ng hanggang P1,200.", "Paglilinaw naman ng Information Systems Management Division (ISMD) ng Land Transportation and Franchising Regulation Board (LTFRB), walang inaprubahang taas-pasahe sa mga bus.", "\u201cAs far as the LTFRB is concern, wala pong inilalabas na directive o order ang LTFRB para sa dagdag-pasahe,\u201d anang isang opisyal ng ISMD-LTFRB.", "Babala pa ng ahensya, pwedeng kasuhan at namimiligro ring tanggalan ng prangkisa ang mga bus company na mag-oo-overprice sa kanilang fare matrix o taripa.", "Samantala, magkatuwang na nagsagawa ng inspeksyon kahapon sa Quezon City bus terminals sina National Capital Region Police Office (NCRPO) director Chief Supt. Oscar Albayalde at Quezon City Police District (QCPD) acting director Sr. Supt. Guillermo Lorenzo Eleazar.", "\u201cMahigit 7,000 pulis po ang ating ipinakalat at ipakakalat pa sa Undas mismo, \u2018yan ay sa mga bus terminals, mga pantalan, mga malls at sa mga sementeryo sa Metro Manila,\u201d pahayag ni Albayalde.", "Ang Inter-Agency Council on Traffic (I-ACT), nagbigay na rin ng special permit sa mga city buses para makabiyahe pa-probinsya upang matugunan ang mataas na bilang ng dagsang pasahero."], "category": "National", "title": ["PASAHE BIGLANG SIRIT!"]},
{"content": ["\u201cKasi ako sabi ko \u2018yung federal type provides a President\u2026\u2019pag natapos \u2018yan ng tatlong taon asahan ninyo I give you my word \u2018pag nandyan na \u2018yang framework I will resign to give way to a new President.\u201d", "Ito ang kauna-una\u00adhang pahiwatig ni Pa\u00adngu\u00adlong Rodrigo Duterte na wala siyang interes na tapusin ang kanyang full term na anim na taon bilang pinakamataas na pinuno ng bansa.", "Ang mga pananalita ay binitiwan kahapon ng Pangulo sa kanyang talumpati sa launching ng Comprehensive Reform and Development Agenda para sa ARMM at iba pang conflict affected areas sa Regions IX, X at XII na idinaos sa Shariff Kabunsuan Cultural Complex (SKCC) Office of Regional Governor (ORG) Compound, Cotabato City.", "Pinaaapura nito sa mga mambabatas ng Kongreso ang pagpupuwesto ng Federal system framework upang maipasa na umano niya sa susunod na presidente ang pamamahala.", "Kailangang balang\u00adkasin at isabatas ng mga kongresista at senador ang pagbabago ng porma ng gobyerno mula sa kasalukuyang presidensyal tungo sa pederalismo na noong panahon pa ng kampanya ay lantaran nang inihahayag ni Pangulong Duterte na kasama sa kanyang plataporma.", "\u201cBalang araw sabi ko pagdating ng federal tutal hati-hatiin man \u2018yan. Ako basta sabi ko pagdating ng panahon bilisan lang ninyo kayong mga congressman, bilisan ninyo ang federal\u2026at maghanap tayo ng configuration na gobyerno na talagang powerful, kanya-kanyang region bahala kayo kung ano ang gusto ninyo dito bilisan lang ninyo. Kasi ako sabi ko \u2018yung federal type provides a President\u2026 \u2018pag natapos \u2018yan ng tatlong taon asahan ninyo I give you my word \u2018pag nandyan na \u2018yang framework I will resign to give way to a new President,\u201d anang Pangulo sa kanyang talumpati.", "Siniguro pa nito na tutuparin niya ang mga salitang ito na hindi niya tatapusin ang kanyang termino basta maipuwesto na ang Federal Philippines.", "\u201cWala na kayong iisipin pa. Basta ako sana mismo ang magsabi na alis na ako. Hindi ako maghintay ng six years, just hurry up the process pagka nandyan na \u2018yang federal pagkatapos hati-hatiin na \u2018yung region, federal region ganun at more power \u2018yang sa baba less power du\u2019n sa itaas at kayo na ang bahala kung ano ang makita ninyo dito.. If there is the federal type already set under an election before five years, four years ako mismo I will resign, I give you my word I will give way on a federal,\u201d paniniguro ni Pangulong Duterte."], "category": "National", "title": ["I WILL RESIGN! \u2014 PDU30"]},
{"content": ["Nasawi ang isang bus driver matapos na silaban\u2002ng\u2002kaniyang pasahero\u2002sa\u2002Brisbane, Australia.", "Kinilala\u2002ang\u2002biktima na si Manmeet Alisher, 29-anyos habang arestado naman ang\u2002suspek\u2002na\u2002isang 48-anyos na lalaki, hindi pinangalanan.", "Nabatid na may mga sakay pang pasahero sa loob ng bus nang isagawa ang pagsunog sa biktima.", "Base sa \u00adimbestiga\u00adsyon\u00ad bigla na lamang binuhusan ng suspek ang biktima ng isang likido at saka sinilaban.", "Inaalam\u2002pang mabuti\u00ad ng mga awtoridad ang motibo ng suspek sa ginawang pagsunog sa biktima."], "category": "National", "title": ["Driver sinilaban ng pasahero"]},
{"content": [" \u2014 Sa wakas ay napagtibay din ng mga miyembro ng Sangguniang Panlalawigan (SP) ng Nueva Ecija ang rekomendasyon ng Provincial Disaster Risk Reduction and Management Council (PDRRMC) ng lalawigan upang maideklara ang \u201cstate of calamity\u201d, sanhi ng pinsalang dulot nang nagdaang bagyong Karen at Lawin.", "Kahit medyo \u00adnaantala ay nagpahayag ng kaga\u00adlakan\u2002si\u2002Gov.\u2002Cherry \u00adUmali,\u2002PDRRMC-NE Chairperson, dahil sa laki ng pinsalang umabot sa P1.4 B sa palay at high value crops.", "Matatandaang sa bag\u00adyong Karen ay umaabot sa 1,369 na ektaryang natamnan ng mga gulay at high value crops ang nasira na nagkakahalaga ng P87,773,000.00.", "Sa palayan ay uma\u00adbot sa 118,105 ektarya ang labis na naapektuhan,\u2002na\u2002nagkakahalaga na ng P1,038,678,000.00"], "category": "National", "title": ["N. Ecija isinailalim sa state of calamity"]},
{"content": ["Mistulang walang kinatatakutan ang isang inmate na umano\u2019y tulak ng ipinagbabawal na droga dahil kahit\u00a0 sa loob ng kulungan ay nagagawa pa nitong ipagpatuloy ang kanyang pagiging drug pusher na\u00adging dahilan din ng kanyang kamatayan makaraang makipagbarilan umano sa mga awtoridad na magsasawa ng anti-illegal drugs operation sa loob ng kulu\u00adngan ng Baybay City, Leyte.", "Ayon sa mga awtoridad nakilala ang nasawing inmate na si Fernando Balagbis nasa hustong gulang at gumagamit ng mga alyas na Intoy at Uncle na naaresto ng pulisya noong January 29, ng kasaluku\u00adyang taon sa isang buy-bust operation sa Baybay City.", "Base sa report sinala\u00adkay ng mga operatiba ng Anti-Illegal Drug Special Operations Task Group ng (AID-SOTG) PNP Region 8 ang detention cell kung saan nakakulong si Balagbis matapos makatanggap ng impormasyon na patuloy sa pagtutulak ito ng shabu sa loob ng Baybay City Jail.", "Subalit habang papasok umano ang mga operatiba sa selda ni Balagbis ay agad nitong pinaputukan ang mga pulis kung kaya\u2019t agad din itong ginantihan na agad nitong ikinasawi.", " Narekober sa nasa\u00adwing inmate ang isang .45 colt pistol ang ilang plastic sachets na nag\u00adlalaman ng pinaghihinalaang shabu."], "category": "National", "title": ["Pusher hanggang selda, binulagta"]},
{"content": ["Kumukuha lang ng tiyempo ang Bulkang Bulusan sa Sorsogon para sa susunod na pagsabog nito ayon sa Philippine Institute of Volcano\u00adlogy and Seismology (PHIVOLCS).", "Sa inilabas na volcano bulletin kahapon ng Phivolcs, nagtala ang Bulusan ng 49 volcanic quakes sa loob nang magdamag.", "Senyales pa rin umano ito na tumataas ang pressure sa ilalim ng bulkan at anumang oras ay maaari itong mag-alburoto at magbuga ng abo.", "\u201cAlert Level 1 (abnormal) remains in \u00adeffect over Bulusan \u00adVolcano. This indicates that hydro\u00adthermal processes are under\u00adway beneath the volcano that may lead to steam-driven or phreatic eruptions,\u201d ayon sa babala ng Phivolcs.", "Pina-alalahanan\u2002din ng ahensya ang mga local government unit\u2019s na nakasakop sa mga lugar malapit sa bulkan na magpatupad\u00ad ng precautionary measures\u00ad at\u2002paghahanda\u2002sakaling su\u00admabog\u2002ang\u2002Bulkang \u00adBulusan."], "category": "National", "title": ["Mt. Bulusan bumubuwelo"]},
{"content": ["Isang 25-anyos na lala\u00adki ang patay matapos na sumalpok ang kanyang minamanehong motorsiklo sa isang multi-cab na naging sanhi ng malalang pinsala sa kanyang ulo sa lungsod ng Valenzuela kahapon ng umaga.", "Hindi na pinalad pang mabuhay at nasawi habang nilalapatan ng lunas sa Valenzuela City Medical Center ang biktimang si Anthony Pagal, 25-an\u00adyos, binata, messenger na residente ng Matipuno St., Pinalagad, Brgy. Malinta ng nasabing lungsod.", "Sa ulat ng Valenzuela City Police Traffic Investigation Unit partikular na ni PO2 Marvin Umayam ay ganap umanong alas-10:25 ng umaga nang maganap ang insidente sa kahabaan ng F. Dela Cruz, Brgy. Maysan ng nasabing lungsod.", "Ngunit habang papaliko ang nasabing motorsiklo ay bigla na lamang siyang sinalpok ng may kabilisang takbo ng multi cab na kanyang kasalubong at minamaneho naman ng driver nitong si Rogelio J\u00adugarap, 51-anyos ng Delfin Street, Brgy. Marulas ng nasabi pa ring lungsod."], "category": "National", "title": ["Motorsiklo vs multi-cab, 1 dedo"]},
{"content": ["Bantay-sarado na nga\u00adyon ng Bulacan PNP ang mga pangunahing lansa\u00adngan, bus terminal at sementeryo sa lalawigan, makaraang pormal nilang ilun\u00adsad ang Undas 2016 na nag\u00adlalayong proteksyunan ang mga Bulakenyong nagsisimula nang mag-uwian upang magtungo sa mga sementeryo ngayong papalapit na ang All Saints Day.", "May direktiba na si P/Senior Supt. Romeo M. Caramat Jr., Acting Bulacan police director, sa lahat ng chief of police sa mga police station sa tatlong siyudad at 21 bayan sa Bulacan na paigtingin ang pagmamasid sa mga masasamang\u2002elemento na posibleng \u00admanabotahe bago pa man sumapit ang Undas kaya 24-oras ang kanilang\u2002pagbabantay hanggang Nobyembre 2.", "Tutulong din ang ka\u00adpulisan sa inaasahang pag\u00ad\u00adsikip ng trapiko sa mga pangunahing\u2002lansa\u00adngan sa Bulacan partikular ang kahabaan ng Mac-Arthur Highway, Maharlika Road at North Luzon Expressway (NLEX) at \u00adinaasa\u00adhan\u00ad\u00ad na\u2002nila\u2002ang\u2002pagbagal\u00ad ng\u2002daloy\u2002ng\u2002sasakyan patu\u00adngong Norte ngayong linggo at araw ng Lunes."], "category": "National", "title": ["Sementeryo sa Bulacan bantay-sarado"]},
{"content": ["Isang binatilyo ang patay habang isang babae naman na umano\u2019y kasamahan ng una ang arestado sa isinagawang operasyon ng mga awtoridad sa lungsod ng Caloocan kahapon ng madaling-araw.", "Kinilala ang suspek na nasawing si Rommel Diaz, 18-anyos ng 2nd Street, 3rd Avenue, Brgy. 118 ng nasabing lungsod habang ang isa pang kasama nito na naaresto ay si Marnie Penales, 33-anyos ng BMBA Compound, 3rd Avenue, Brgy. 120 ng nasabi pa ring lungsod.", "Sa ulat ng Caloocan City Police partikular na ni PS/Supt. Johnson Almazan ay ganap umanong alas-5:30 nang magkasa ng operasyon ang mga tauhan ng Caloocan Police Community Precinct (PCP) 1 \u2013 Station Anti-Illegal Drugs sa pamumuno ni PS/Insp. Waldo Bontocon sa nasabing lugar.", "Target nilang mahuli si Diaz na umano\u2019y siyang responsable sa talamak na bentahan ng ipinagbabawal na gamot sa lugar, ngunit sa kalagitnaan ng transaksyon habang kasama si Penales ay mabilis na nakatunog si Diaz na alagad ng batas si PO1 Michael Borja na siyang nagpanggap na poseur buyer.", "Agad umanong bumunot ito ng .38 caliber na baril at pinaputukan si Borja na mabuti na lamang at agad na nakailag, doon na nagtatakbo ang suspek ngunit mabilis naman siyang nahabol ng mga kasamahan ni Borja na ikinasawi nito.", "Nakuha sa suot na pantalon ng suspek ang dalawang plastic sachet na naglalaman ng hinihinalang shabu", "Samantala, mabilis din namang naaresto si Penales na nakuhaan din naman ng nasa tatlong plastic sachet ng shabu."], "category": "National", "title": ["Tulak bulagta, 1 pa arestado"]},
{"content": ["Sabog ang ulo ng isang mekaniko matapos barilin ng dalawang beses ng da\u00adlawang suspek na riding-in-tandem habang ginagawa ang isang motorsiklo, kamakalawa ng hatinggabi sa Tondo, Maynila.", "Namatay noon din dahil sa dalawang tama ng bala sa ulo ang biktimang si Michael Acuna, 24, motorcycle mechanic at residente ng 1247 J. Yuseco St. Tondo, Maynila sa harap ng bahay sa Batangas St. Tondo, Maynila.", "Ayon sa imbestigasyon ni PO3 Marlon San Pedro, ng Manila Police District-homicide section (MPDhs) naganap ang insidente dakong alas-11:30 ng gabi sa nabanggit na lugar.", "Inilarawan ang mga suspek na pawang nasa edad 20-25, katamtaman ang panga\u00adngatawan, ang isa ay nakasuot ng kulay puting T-shirt habang ang isa ay kulay gray na T-shirt, naka-sumbrero at nakasakay sa isang Yamaha Mio motorcycle.", "Magkasamang naghapunan ang biktima at ang kanyang live-in na si Julia Ann Campus dakong alas-otso ng gabi nang duma\u00adting ang isang alyas Balen at sinabi sa biktima na may \u201cPagkakaperahan to\u201d."], "category": "National", "title": ["Ulo ng mekaniko, pinasabog"]},
{"content": ["Nakasuot pa ng uniporme ang isang pulis Para\u00f1aque nang tamba\u00adngan ng hindi pa nakikila\u00adlang riding-in-tandem habang ang biktima ay papasok na sa kanyang trabaho kamakalawa ng gabi sa Para\u00f1aque City.", "Nagawa pang isugod ng mga bystanders sa Philippine Army Hospital ang biktimang si P03 Alberto Canon, nasa hustong gulang at nakatalaga sa Police Community Precinct (PCP-7) ng Para\u00f1aque City Police subalit hindi na ito umabot ng buhay sanhi ng dalawang tama ng hindi pa mabatid na kalibre ng baril sa batok at balikat.", "Base sa isinumiteng report ni Senior Supt. Jose Carumba, hepe ng Para\u00f1aque City Police dakong alas-otso ng gabi nang maganap ang insidente sa West service road na malapit sa Zueleg Corporation sa Brgy. Sun Valley nang nasabing lungsod.", "Batay sa isinagawang imbestigasyon ni SPO1 Walter Dulawan, ng Station Investigation and Detective Management Branch (SIDMB), nakasakay si Canon sa kanyang motorsiklo na may plakang \u2018registration plate\u2019 nang barilin ng dalawang beses ng isa sa dalawang hindi kilalang salarin na nagmula sa likuran ng biktima.", "Nang duguang bumulagta ang biktima ay mabilis na tumakas ang mga salarin sa hindi mabatid na direksyon.", "Ayon kay Carumba, posibleng may kaugnayan ang pananambang sa biktima sa mga natatanggap niyang pagbabanta sa kanyang buhay dahil nitong buwan lamang ng Oktubre ay marami na silang na nasagasa\u00adan na mga drug pusher sa \u2018Oplan Tokhang\u2019 sa kanilang nasasakupang lugar.", "Bago ang pamamaril, nakatanggap ng text m\u00adessage ang biktima na naglalaman ng pagbabanta na mag-ingat siya.", "\u201cPosibleng sindikato ng droga ang pumaslang kay PO3 Canon dahil marami na itong natatanggap na pagbabanta sa kanyang buhay, dahil sa marami na itong nasagasaan na may kaugnayan sa iligal na droga. Sa ngayon po ay nagsasagawa pa kami ng masusing imbestigasyon hinggil sa insidente\u201d."], "category": "National", "title": ["PULIS-PARA\u00d1AQUE NILIKIDA"]},
{"content": ["Ito ang maluha-luhang pahayag ng limang Pinoy Seaman matapos silang palayain ng mga piratang Somalian makaraang apat at kalahating taon na binihag.", "Dakong alas-4:10 ng hapon nang lumapag ang eroplanong Emirates EK 332 na kung saa lulan ang limang seaman (Biyernes) sa Ninoy Aquino International Airport (NAIA) Terminal 3.", "Sinalubong sila ni Department of Foreign Affairs (DFA) Secretary Perfecto Yasay at mga opisyal ng Department of Labor and Employment at Overseas Worker and Welfare Administration (DOLE-OWWA).", "Sabik at bumuhos ang luha nang salubungin ng kani-kanilang pamilya ng dumating sina Arnel Pregillana Balbero, Elmer Salvador Balbero, Ferdinand Jacinto Dalit, Akes Tininggal Edwas Jr. at Antonio Auxtero Libres Jr.", "Sinabi naman ni OWWA officer-in-charge Carmelina Velasquez na ibibigay ang lahat ng suporta na naaayon para sa mga dating pinoy w\u00ador\u00adkers.", "\u201cWe imagine the nightmare that our \u2018kababa\u00adyans\u2019 went through all those times, so much so that we wish that they, together with their families, will be able to adjust and be back to their normal lives,\u201d pahayag ni V\u00adelasquez sa media.", "Kabilang sa mga ayuda na ibibigay sa mga dating bihag ang airport assistance at kanilang matutuluyan pati na ang kanilang pamasahe hanggang makauwi sila sa kani-kanilang pamilya.", "Irerekomenda rin sila para sa psycho-social counseling bilang bahagi ng healing process.", "Kabilang ang limang Pinoy sa 29 na crew na binihag ng mga piratang Somalian.", "Sakay ang mga biktima ng barkong MV Nahan 3 at binabagtas ang Indian Ocean nang harangin noong Marso 26, 2012.", "Kasama rin sa mga binihag ang Cambodian, Chinese, Indonesian, Taiwanese at Vietnamese national.", "Kwento ni Libres Jr. apat na taon ang kanilang hirap na dinanas doon at halos ang kanilang pagkain araw-araw ay mga noodles lamang at minsan ay hindi pa makain.", "\u201cHindi kami nakakatulog doon, apat na taon kaming walang kontak sa aming pamilya at hindi naming alam kung naging maayos ang kanilang buhay\u201c pahayag pa ni Libres Jr."], "category": "National", "title": ["Mga Kwentong OFWs: \u201cRegalo po ito ng Diyos sa amin ngayong Pasko\u201d"]},
{"content": ["Limang tama ng bala sa katawan ang tumapos\u00ad sa buhay ng isang 56- an\u00adyos na \u00admagsasaka na may nakabinbing kaso sa korte matapos na rat\u00adratin ito ng hindi pa \u00adkila\u00adlang\u00ad lalaki habang nagla\u00adlakad pauwi sa kanilang \u00adbahay kamakalawa\u00ad ng gabi sa bayan\u2002ng\u2002\u00adCalabanga, \u00adCamarines Sur.", "Dead on the spot dahil sa dami ng tama ng bala ng 9mm na \u00adkalibre ng baril ang biktimang nakilalang\u2002si\u2002Romeo \u00adBarra\u00admeda, 56, may ka\u00adsa\u00adlukuyang kasong frustrated murder na dinidinig ngayon sa korte.", "Base sa ulat ng Ca\u00adlabanga Municipal Police Station (MPS), dakong alas-8:10 ng gabi habang naglalakad ang biktima sa kahabaan ng Sitio \u00adLabog, Barangay Paolbo sa nabanggit na bayan,\u00ad ng ratratin ito ng hindi\u00ad pa kila\u00adlang salarin bago mabilis na tumakas nang masigurong patay na ang target.\u00ad", "Lumalabas sa imbes\u00adtigasyon na \u00adkasalukuyang dinidinig sa \u00adCalabanga Regional Trial Court (RTC) Branch 63 ang kaso na frustrated murder laban sa biktima na ang nagsampa ay ang isang Romeo Agor.", "Sa kasalukuyan ay iti\u00adnuturing na person of interest ng pulisya si Agor sa pagkakapatay sa biktima dahil sa \u00adhindi na ito matagpuan sa kanilang tirahan.", "Isa\u2002sa\u2002tinitignang \u00admotibo sa krimen ng pulisya\u2002ang\u2002paghihiganti,\u00ad subalit patuloy pa ang \u00adginagawang\u2002imbestiga\u00adsyon ng mga ito para sa agarang paglutas ng kaso."], "category": "National", "title": ["Magsasaka tinaniman ng 5 bala"]},
{"content": [" \u2014 Napatay kahapon ng madaling-araw si Datu Saudi Ampatuan Mayor Samsudin Dimaukom ng Maguindanao province at 9 iba pa sa diumano\u2019y shootout sa pagitan ng kanyang grupo at mga parak sa bayan ng Makilala sa North Co\u00adtabato province.", "Nasa isang convoy umano ang grupo ni Dimaukom at pinahihinto ng mga parak sa road block na inilagay ng pulisya sa Barangay Bulatukan, ngunit nagpapu\u00adtok ang mga ito kung kaya\u2019t nagkaroon ng sagupaan.", "Dakong alas-4:15 ng madaling-araw naganap ang sagupaan at nang humupa ito ay patay ang lahat ng pasahero ng convoy. Wala naman nasawi o sugatan sa panig ng pulisya.", "Si Dimaukom ay kabilang sa mga pulitikong mula Maguindanao na pinangalanan ni Pangulong Rodrigo Duterte na umano\u2019y drug lord.", "Nabatid na nakatanggap ng intelligence report ang pulisya na may mga sasakyan na daraan sa lugar at may kargang mga iligal na droga kaya\u2019t agad na naglagay ng checkpoint sa nasabing bayan.", "Kinumpirma naman ni Supt. Bernard Tayong, ang provincial police spokesman, na kabilang sa mga nasawi ay si Dimaukom. Ilang police units rin ang kasama sa naturang operasyon.", "Ang Maguindanao na isa sa 5 lalawigan ng Autonomous Region in Muslim Mindanao (ARMM) ay sinasabing pangunahing sources ng shabu sa katimugan."], "category": "National", "title": ["Maguindanao mayor sa narco list ni PDU30, 9 pa bulagta"]},
{"content": ["Dalawang vice governor at dalawang mayor sa Mindanao region ang ginawaran ng tig-anim na buwang suspensyon sa kanilang trabaho matapos balewalain ang batas sa Statement of Assets, Liabilities and Net Worth (SALN).", "Sa desisyong ibinaba ng tanggapan ni Ombudsman Conchita Carpio-Morales, inatasan nito ang Department of Interior and Local Government (DILG) na ipatupad ang anim na buwang suspensyon laban kina Sulu Vice Gov. Abdusakur Tan, Mayor Samier Abubakar Tan ng Maimbung at\u2002Mayor\u2002Al-Zhudurie Asmadun ng Lugus, Sulu.", "Sinabi ng Ombudsman\u2002na\u2002napatunayang guilty umano ang tatlo sa paglabag sa Section 8 ng Code of Conduct and Ethical Standards for Public Officials and Employees o Republic Act No. 6713, dahil sa hindi paghahain ng mga ito ng kanilang SALN.", "Bagama\u2019t\u2002naghain uma\u00adno ng kanyang SALN si Vice Gov. Tan noong 2013 at 2014, hindi naman nito sinumpaan kaya guilty umano ito sa Simple Neg\u00adlect of Duty.", "Kasama rin sa pinasu\u00adspendi sa hiwalay na desisyon ni Carpio-Morales si Maguindanao Vice Gov. Lester Sinsuat, dahil hindi nito idinedeklara sa kanyang SALN ang limang agricultural land nito at iba pang ari-arian sa kanyang SALN noong 2007, 2008 at 2012."], "category": "National", "title": ["2 Mindanao vice gov, 2 mayor suspendido"]},
{"content": ["Aminado si Pangulong Rodrigo Duterte na nagagamit ng mga gala\u00admay ng sindikato ng international drug syndicate bilang bagsakan ng iligal na droga ang ilang baybaying dagat sa tatlong rehiyon sa bansa.", "\u201c\u2026Regions 1, 2 and 3, pinakaraming shabu na itinatapon from the international seas or near our territorial waters, may mga GPS. Iyong minsan na nakita mo sa newspaper na mga kaldero na sealed, doon itinatapon sa mga barko iyan,\u201d pahayag ni Pangulong Duterte matapos itong magbigay ng arrival speech sa Davao City International Airport mula sa tatlong araw na state visit sa Japan.", "Nilinaw din ng Pangulo na hindi ibig sabihin na nanggagaling sa internationals seas ang kontrabando ay galing na ito sa China.", "\u201cHindi lang China\u2026 It\u2019s a global thing. I cannot just show you for the life of me kung paano ko ano na \u2018yung matrix ng flow ng droga. Tinatamaan lahat and the Philippines is also a critical para sa kanila ang transshipment,\u201d paliwanag pa ng Pangulo.", "Pruweba ani Duterte ng paggamit sa territorial waters ng bansa ay ang pagkakatuklas dati sa isang container ng iligal na droga na naglalaman ng bloke-blokeng shabu at cocaine na nawala kalaunan.", "\u201cNawala lahat. Tapos ipinasara ko \u2018yung pantalan, sinabi ko sa pulis kapag hindi nasauli iyang 16 bricks na \u2018yan i-firing squad mo lahat dito lahat pati\u2026 Then little by little the bricks were returned dalawa lang ang missing but \u2018yung nakadalawa wala na dito. Pero I was\u2026 I was shocked to learn na lahat ng bricks ganito kalaki, bumigay \u2018yung sealing bumagsak \u2018yung\u2026 And 67 bricks were all missing,\u201d sabi pa ng Pangulo."], "category": "National", "title": ["3 rehiyon sa Luzon bagsakan ng droga"]},
{"content": ["Nabulabog ang netizens kahapon matapos ku\u00admalat ang balitang patay na umano si dating Pangulong Fidel \u2018FVR\u2019 V. Ramos.", "Bandang tanghali kahapon nang ilang congressmen na hindi na babanggitin ang pangalan ang nagtawagan kung totoo ang balitang patay na si FVR dahil kumakalat ito sa social media.", "\u201cMay mga tao kasi kami sa probinsya na nagtatanong sa amin kung totoong patay na si FVR,\u201d anang isang congressman na hindi na tinukoy.", "Dahil dito, naging topic ito sa mga viber group kaya kanya-kanyang kuha ng impormasyon hanggang sa lumutang ang ulat sa umano\u2019y \u201cUSA Radio\u201d na nagsasabing \u201cFidel Ramos Dies in Germany-Deutsches TV reports.\u201d", "Base sa report, namatay diumano si Ramos sa Berlin Health Center habang nagpapagamot sa kanyang personal doctor.", "\u201cIt is with humble acceptance we announce the demise of our former President Fidel Ramos, he has left us this evening,\u201d ang pahayag diumano ng isang \u201cDr. Peter Yan\u201d.", "\u201cThis is not true,\u201d ang sagot naman ng dating Public Relations Officer (PRO) ni Ramos na si Ed Malay na kumalat sa viber group."], "category": "National", "title": ["FVR \u2018pinatay\u2019 online"]},
{"content": ["Nasa bansa na ang limang Pinoy seafarers\u00ad na pinalaya na matapos ang mahigit isang taon pambibihag ng Somali pirates matapos na sunduin\u00ad sila ng isang mataas na opisyal ng Department of Foreign Affairs (DFA) sa bansang Kenya lulan ng Emirates Airlines flight EK 332 mula sa Dubai na lumapag sa Ninoy Aquino\u00ad\u2002International \u00adAirport (NAIA) Terminal\u00ad 3 bandang\u00ad alas-4:30 ng hapon kahapon.", "Ang mga pinalayang\u00ad Pinoy seafarers ay sina: Arnel Pregellana\u00ad Balbero,\u00ad Elmer Salvador\u00ad Balbero,\u00ad Antonio Auxtero\u00ad Libres, Jr., Edwas Akes \u00adTininggal, Jr., at Ferdinand \u00adJacinto Dalit.", "Sila ay kasama sa 29-man crew ng Omani-flagged FV Naham 3, na na-hijack ng mga Somali pirates noong March 26, 2012 sa Indian Ocean kasama ang iba pang mga dayuhang seafarers.", "Agad silang sinaila\u00adlim sa medical check-up matapos personal na sunduin ni Usec. Yabes sa \u00adKenya."], "category": "National", "title": ["5 Pinoy seafarer na binihag ng Somali pirates dumating na"]},
{"content": ["Tinupok ng apoy ang may 150 kabahayan habang nasa 300 pamilya ang nawalan ng taha\u00adnan sa tatlong oras na naganap na sunog sa Bunyi Compound, Muntinlupa City kahapon ng mada\u00adling-araw.", "Ayon\u2002sa\u2002report\u2002ni Muntinlupa\u2002Bureau\u2002of\u00a0 Fire Protection (BFP) Fire Marshall\u2002Supt.\u2002Gilbert Dodot, nagsimula ang sunog dakong alas-4:56 ng madaling-araw sa Bunyi Compound, E. Service Road, Cupang ng nasabing lungsod.", "Nagsimula ang sunog sa bahay ng isang Federico Castillo sa nasabing lugar.", "Dahil sa sobrang lakas ng hangin at gawa lamang sa light materials ang mga bahay ay mabilis na lumaki at kumalat ang apoy na agad na itinaas sa Task Force Alpha ang \u00adalarma. Bukod pa rito, makipot ang daan at maraming mga nakahambalang na kawad ng kuryente kaya nahirapang makapasok ang mga fire truck sa loob at mabilis na kumalat ang apoy.", "Dahil dito, isinara at hindi pinadaanan sa mga motorista ang East Service Road sa nasabing lungsod.", "Makalipas ang tatlong oras, saka lamang naa\u00adpula ng mga kagawad ng pamatay sunog ang apoy na kung saan alas-7:30 ng umaga nang ideklarang fire out.", "Wala namang naiulat na nasawi o nasaktan sa naganap na sunog habang dinala naman sa mga barangay hall at covered court ang mga pamilya na naapektuhan ng sunog.", "Patuloy namang nagsasagawa ng masusing imbestigasyon at inaalam din ng mga arson investigator ang naging sanhi ng sunog dahil sinasabi ni Castillo na bigla na lamang umusok sa bandang itaas ng kanyang bahay hanggang sa lumaki ang apoy."], "category": "National", "title": ["150 bahay, sunog sa Muntinlupa"]},
{"content": ["\u201cOops, foul \u2018yan!\u201d", "Ito ang reaksyon ng militanteng grupo ng mga manggagawa sa pagpapakita ng tila kakaibang gesture ni Pangulong Rodrigo Duterte sa pagbibigay ng komento sa media.", "Trending uli sa social media ang pagka-taklesa ni Duterte matapos nitong birahin ang mga taga-Commission on Human Rights (CHR) sa kanyang congratulatory message sa panalo ni Kylie Verzosa sa katatapos na Miss International 2016 pageant sa Tokyo, Japan.", "\u201cI am always happy if our beautiful women win all the titles. Kasi Filipino tayo eh. It gives us konting hambog, it lifts\u2026 parang mayabang tayo na \u2018O, kita mo, magaganda ang aming Pilipinas\u2026 Pero lahat kayo diyan sa human rights commission mga panget.\u201d", "Ayon kay Wilson Fortaleza, tagapagsalita ng Partido ng Manggagawa (PM), hindi katanggap-tanggap ang pang-aalipusta ng Pangulo sa mga manggagawa ng CHR.", "Sa komento ni Fortaleza sa FB, sinabi nito na: \u201cMadali namang tanggapin ang katotohanan na kapag hindi ka maganda, pangit ka, pangit talaga. Pero maling-mali kung tawagin kang pangit dahil taga-CHR ka o may human rights ka. Patay tayo d\u2019yan.\u201d", "Pero ang CHR mismo, mas piniling huwag nang magkomento sa direktang panlalait sa kanila ng Pangulo.", "Sa text message na ipinadala sa Abante ni CHR spokesperson Atty. Jacqueline de Guia, sinabi nito na walang komento ang mga opisyal, kawani at mga empleyado ng ahensya sa pagtawag sa kanila na \u201cpanget\u201d ng Pangulo."], "category": "National", "title": ["\u2018Panget\u2019 comment ni PDU30 sa CHR, pinalagan"]},
{"content": ["Sinampahan ng kasong Disbarment sa Supreme Court (SC) ng Volunteers Against Crime and Corruption (VACC), kasunod ng ginawa nitong pagsasampa ng kasong may kinalaman sa ilegal na droga sa Department of Justice (DOJ).", "Sina VACC founding chairman Dante Jimenez, Reynaldo Esmeralda, Ruel Lasala at Sandra Cam ay nagtungo sa SC ng ala-una kahapon para ihain ang disbarment case laban sa senadora.", "Naging basehan ng pagsasampa ng kasong disbarment kay De Lima ang gross immorality, violation of the lawyers oath at pag\u00adlabag sa Rule 1.01, canon 7 at Rule 7.03 ng Code of Professional Responsibility.", "Sa isinagawang press conference matapos ang pagsasampa ng kaso, nanawagan din ang grupo ni Jimenez na mag-resign na sa kanyang tungkulin si De Lima.", "Sagot dito ng senadora, handa niyang harapin ito.", "Pero sa ngayon ay gusto umano muna ni De Lima na magpahinga at isantabi ang atake ng kanyang mga kritiko para gunitain ang Undas sa piling ng kanyang mga mahal sa buhay sa Bicol."], "category": "National", "title": ["Disbarment vs De Lima, ikinasa"]},
{"content": ["Tila nagpapahiwatig na ng dagdag-kaltas sa SSS contribution ang bagong upong pinuno ng Social Security System (SSS) na si Chairman Amado Valdez.", "Ito ay nang tanungin ng media kung suportado ba nito ang panukalang dagdagan ng P2,000 ang tinatanggap na pension ng mga SSS members.", "\u201cHindi masama itong increase sa pension at susuportahan natin ito, pero ang tanong ano ang magi\u00adging programa o sistema para ma-sustain natin ang increase?\u201d ani Valdez.", "Maging sa mga naka\u00adbinbin umanong panukala sa Kamara at Senado ay walang nakasaad dito kung papaano ang source of funding para sa dagdag na pension.", "Paliwanag ng opisyal, hindi basta-basta ang pamimigay ng umento sa pension dahil bilyun-bil\u00adyong piso ang kakaila\u00adnganin dito taun-taon."], "category": "National", "title": ["Taas-kaltas ng SSS?"]},
{"content": ["Hanggang kahapon ay umaapaw ang pagbati ng mga kababayan \u2013 kabilang sina Sens. Bam Aquino, Grace Poe, JV Ejercito at Kiko Pangilinan \u2013 sa newly crowned Miss International 2016 na si Kylie Verzosa.", "Nagdiwang naman ang Baguio City sa kara\u00adngalang uwi ng kanilang \u201canak\u201d.", "Kuwento pa ng kapatid ni Kylie na si Chelsea, marami nang beauty pageants ang sinalihan ng kanyang kapatid pero hindi ito nawalan ng pag-asa hanggang sa nasungkit nito ang korona sa Miss International 2016.", "Ang 24-anyos na beauty queen ay ipina\u00adnganak sa Maynila ngunit sa lungsod ng Baguio lumaki kung saan nagtapos ito ng kursong Business Management sa Ateneo de Manila University at nagtatrabaho ito bilang pre-school teacher ng English for Special Purposes sa University of Baguio.", "Napag-alaman din na habang nagtuturo si Kylie ay naging adbokasiya nito ang depression and suicide awareness sa mga kabataan.", "Dating flight attendants ang mga magulang ni Kylie na sina Ari Verzosa at Raquel Gemma Fausto na semi-finalists sa Binibining Pilipinas noong 1985.", "Inaasahan naman ang pagrampa sa mga kalsada ng Baguio ang beauty queen kasabay ng selebrasyon ng Panagbenga Festival sa Pebrero 2017."], "category": "National", "title": ["Dangal ng Baguio!"]},
{"content": ["Kung nagawang ma-regular agad-agad ng mga pribadong kumpanya ang may 16,000 private contractual workers, taliwas ito sa mga nagtatrabahong casual employees sa gobyerno.", "Ito ang pag-aming ginawa ni Pangulong Rodrigo Duterte matapos na purihin si Department of Labor and Employment (DOLE) Sec. Silvestre Bello dahil naging matagumpay na\u00a0 obligahin ang ilang pribadong kumpanya na gawing regular ang kanilang mga empleyado.", "\u201cI\u2019d like to congratulate first, for it is really due, to Secretary Bello. The fact that there are number of Filipino employees already regularized is something which is \u2014 well, it all goes well for the country actually,\u201d ayon kay Duterte.", "Bagama\u2019t naging matagumpay sa pagtulong sa pribadong sektor ay aminado ang Pangulo na hindi niya ito kayang ipatupad agad-agad sa mga empleyado ng gobyerno na gawing regular ang libu-libong casual employees ng gobyerno.", "\u201cYou know government provides employment kung maaari lang thousands upon thousands of employees to run the state. Eh \u2018yung kanila ba naman eh iilan lang even if it \u2014 500. We employ millions. Hindi kaya ng gobyerno. Kasi as we progress, the state affairs also gets to be bigger and more employees needed but our income \u2014 the GDP (Gross Domestic Product), that\u2019s income actually of government, GDP, is not that good,\u201d paliwanag ng Pangulo.", "Gayunman, maaari naman aniyang magbago ang lahat kapag wala nang corruption sa gobyerno.", "\u201cMaybe in the fullness of God\u2019s time,\u201d dagdag ng Pangulo."], "category": "National", "title": ["Casual employees sa gobyerno, nganga kay Digong"]},
{"content": ["Cool at mahinahong Pangulong Rodrigo Duterte ang bumungad sa mga mamamahayag na nag-abang sa pagda\u00adting ng delegasyon ng Pangulo sa Davao City International Airport mula sa tatlong araw na state visit sa Japan.", "Ang dahilan ng pagi\u00adging mahinahon ng Pa\u00adngulo ay kinausap daw ito ng Diyos habang nakasakay ng eroplano pauwi ng Pilipinas.", "Sinabi ni PDU30 na habang nasa eroplano raw siya pauwi ng Pilipinas mula sa Tokyo ay kinausap daw siya ng Diyos na huwag na siyang magmumura kaninuman kundi ay ibabagsak daw niya ang sinasakyan nitong eroplano.", "\u201cI was looking at the skies as I was coming over here. And I\u2026 everybody was asleep snoring. A voice said that you know \u2018If you don\u2019t stop (inaudible), I will bring this plane down now.\u2019 And I said, who is this? Of course, it\u2019s God. Oh, OK.\u00a0 So, I promised God not to express slang, cuss words. You guys hear me right always because a promise to God is a promise to the Filipino people,\u201d bahagi ng pahayag ni Duterte sa kanyang arrival statement.", "Narito naman ang reaksyon ng ilang mam\u00adbabatas:", "Sen. Francis \u2018Kiko\u2019 Pangilinan: \u201cSana nga mabawasan na nang husto ang masamang salita.\u201d", "Sen. Ping Lacson: \u201cHis (President) story might be true since he said only God can really talk to him out of his favorite cuss words..Something\u2019s weird though which is difficult to understand.\u201d", "Akbayan partylist Rep. Tom Villarin: \u201cIt\u2019s a hard habit to break but again people should be given second chances, including President Duterte. It will be a miracle if he does change and stop his use of vulgar language.\u201d"], "category": "National", "title": ["PDU30: Kinausap ako ng Diyos!"]},
{"content": ["Nakansela ang pinaka\u00adaabangang courtesy call ni Pangulong Rodrigo Duterte kay Japanese Emperor Akihito kahapon.", "Ang inaasahang pagkikita nina Pangulong Duterte at Emperor Akihito ay naunsyami dahil sa hindi inaasahang pagkamatay ng 100-taong gulang na uncle ni Emperor Akihito na si Prince Mikasa.", "Nirespeto naman ni Pangulong Duterte ang pagluluksa ng Japanese imperial family.", "\u201cI\u2019d like to express my deepest condolence,\u201d ang tugon ng Pangulo sa nakanselang courtesy call kay Emperor Akihito.", "\u201cThe protocol officer\u2026said huwag na lang akong magpunta doon because they are in mourning. I respect that because I would ask the same, maybe, request if I were in his shoes,\u201d paliwanag ni Duterte.", "Ang pagtatagpo nina Duterte at Akihito ay itinakda bago sana ang pagtatapos ng tatlong araw na state visit sa Japan ng Pangulo na nagtapos kahapon, Oktubre 27.", "Si Prince Mikasa ay inatake sa puso habang nasa Tokyo hospital. Naulila nito ang apat na kaanak mula sa Chrysanthemum throne.", "Sinasabing ang nasabing prinsipe ay naka\u00adbabatang kapatid ni Emperor Hirohito, ang ama ng Emperor, at kilalang scholar ng ancient Asian history at nagsilbing ho\u00adnorary president ng Middle Eastern Culture Center sa Japan at ang Japan-Turkey Society.", "Ito rin ang tanging miyembro ng Imperial family na nabubuhay na may military experience at matapos ang World War II ay naging bukambibig ang kahalagahan ng pagiging matahimik.", "Matagal nang nakakaranas ng sakit sa puso ang prinsipe at una nang sumailalim sa surgery noong 2012 sa edad na 96-anyos kung saan noong nakalipas na buwan ng Mayo ay isinugod ito sa St. Luke\u2019s International Hospital dahil sa sakit na acute pneumonia.", "Nakiramay naman agad si Prime Minister Shinzo Abe sa pamilya ng prinsipe."], "category": "National", "title": ["NAUNSYAMI"]},
{"content": ["Handa umanong ibigay ni Pangulong Rodrigo Duterte ang isang magandang bayan para sa mga Filipino sakaling paboran ng Korte Suprema ang pagpapatupad ng curfew laban sa mga kabataan.", "\u201cIbibigay ko sa inyo\u00ad iyan. Tulungan lang \u00adninyo ako,\u201d pahayag ni Pangulong Duterte nang matanong.", "\u201cKaya I hope that the Supreme Court would rule it but I am just hoping that the curfew against minors is not really a cri\u00adminal proceedings as we have insisted. It is a mecha\u00adnism where we take the child out of the streets to protect him from preda\u00adtors, from be utilized as runners sa shabu, being raped,\u201d \u00adgiit pa ng Pangulo.", "\u201cSo iyan ang\u2026 It\u2019s a custodial but isauli sa nanay and I have been telling kagaya \u2018nung nakita ko na natulog dito sa ilalim ng kotse. So I had\u2026 That night I had the parents arrested. But if not for the intervention ng Gabriela, hindi ko ta\u00adlaga bibitawan. There is an abandonment of minors, that\u2019s the case,\u201d \u00adkomento pa ng Pangulo.", "Bagama\u2019t local go\u00advernment concern aniya\u00ad ang problema sa mga batang pasaway bilang Pangulo ay may paraan umano siya para ito ay aksyunan."], "category": "National", "title": ["PDU30: Curfew vs minor aprub sana sa SC"]},
{"content": ["Dahil sa paghingi ng permiso kay Chinese President Xi Jinping na payagang makapangisda ang mga Pilipino sa Scarborough Shoal, nagbabala ang isang senador na maaaring kasuhan dito si Pangulong Rodrigo Duterte.", "Sinabi ni Senador Leila de Lima na pinahina ni Pangulong Duterte ang claim ng Pilipinas sa Scarborough Shoal nang kausapin ang Chinese president nang magsagawa ito ng state visit sa China noong nakaraang linggo.", "Imbes na ipairal ang ruling ng Permanent Court of Arbitration noong Hulyo kung saan ipinagkaloob sa Pilipinas ang karapatan sa West Philippine Sea, sinabi ni De Lima na kabaligtaran ang ginawa ng Pangulo.", "\u201cSiya mismo ang nangunguna in trying to dilute, to weaken the import and significance of that ruling. Ingat po siya d\u2019yan, there may be consequences. He may be held accountable for that under the Constitution,\u201d babala ng senador.", "Ipinaliwanag pa ni De Lima na sa ruling ng Arbitral Tribunal, ilegal ang ginawang pagtataboy ng China sa mga Pinoy na mangingisda dahil ang Pilipinas ang siyang may karapatan na mangisda rito dahil sakop ito ng exclusive economic zone."], "category": "National", "title": ["PDU30 MAKAKASUHAN SA WPS"]},
{"content": ["Nag-aagaw\u2002buhay ngayon ang isang 10-buwang gulang na sanggol matapos madaga\u00adnan ng gumuhong bahay sa landslide na naganap bunsod ng walang humpay na pag-ulan kahapon ng umaga sa Koronadal City.", "Batay sa inisyal na report na ipinarating sa Camp Crame, bandang alas-7:30 ng umaga habang nag-aalmusal ang isang pamilya ay hindi nila namalayan na big\u00adlang bumagsak sa bubong ang malaking tipak na putik dahilan para gumuho ang bahay sa Barangay Saravia.", "Sa salaysay ni Jara Baridji, nagulat siya kaya nabitiwan ang kargang sanggol na nadaganan din ng kisame.", "Ilang\u2002minuto\u2002ang itinagal bago natagpuan ng mga rescue team ang sanggol sa ilalim ng mga kahoy.", "Napag-alaman\u2002na mula pa kamakalawa ay hindi tumitigil ang ulan sa nasabing lugar na dahilan ng paglambot ng lupa mula sa bundok na sanhi ng landslide."], "category": "National", "title": ["Sanggol agaw-buhay sa Koronadal landslide"]},
{"content": ["Muling\u00a0\u00a0\u00a0 pinaalalahanan\u00ad ni Pangulong Rodrigo Duterte ang mga empleya\u00addo ng gobyerno na panati\u00adlihin ang pagsunod sa mga polisiya ng gobyerno.", "\u201cI am warning you there is a rule, it\u2019s still in effect about seeing you in the casinos and because I\u2019ll begin to\u2026 Ito na ang NBI (National Bureau of Investigation (NBI) tamang-tama naman itong\u2026We have the police there. I think the NBI will be redirected\u00ad to investigate, lifestyle check, corruption,\u201d ayon kay Duterte.", "Iginiit din ng Pangulo\u00ad na umiiral pa rin ang pagbabawal na bigyan ng espesyal na pribilehiyo ang mga empleyado ng gobyerno dahil nagdudulot ito ng korapsyon.", "\u201cNo special privilege this time. At saka lahat ng gobyerno \u2014 taga-gobyerno, \u2018pag wala ka\u00adyong pera, pasensiya kayo. You ride the economy class. Kapag may pera ang opisina ninyo pasensiya rin kayo, you ride the economy class,\u201d dagdag ni PDu30."], "category": "National", "title": ["NBI tutok sa kurapsyon sa gobyerno"]},
{"content": ["Naaresto ng mga pulis ang tinaguriang \u00ad\u2018shabu queen\u2019 sa bayan ng Los Ba\u00f1os, Laguna at 17 pang indibidwal sa magkakasabay na raid kahapon ng umaga.", "Ayon kay Los Ba\u00f1os\u00ad police chief Supt. Vicente\u00ad Cabatingan, siyam na search warrant ang ang inihain ng Philippine \u00adNational Police (PNP) sa mga tulak ng droga sa mga barangay ng Bayog at San Antonio dakong alas-2:30 ng madaling-araw.", "Nakakumpiska ang mga awtoridad ng mga sachet ng hinihinalang shabu na may kabuuang street value na P100,000.00.", "Kabilang sa naaresto ay si Rosalina Lumaybay na ayon sa mga pulis ay siyang \u2018shabu queen\u2019 ng Los Ba\u00f1os at leader ng Lumaybay drug group.", "Kasama rin sa 17 naaresto sina Mark Rivera, Rolando Decena, Gerardo Presa, Gimiliano Tandag, Roberto Lumaybay, Carlo Bustamante at Emelita Eusebio na siyang target ng mga search warrants.", "Ang Lumaybay drug group umano ang nagsusuplay ng illegal drugs sa Los Ba\u00f1os at mga katabing mga bayan ng Bay, Victoria at Pila."], "category": "National", "title": ["Shabu queen ng Los Ba\u00f1os nakalawit"]},
{"content": ["Nabulabog ang kampo ni US Republican candidate Donald Trump makaraang maiulat na sumadsad sa tarmac ang sinasakyang eroplano ni US Republican vice presidential candidate Mike Pence sa La Guardia Airport sa New York, USA.", "Ayon sa ulat ng Associated Press, maliban kay Pence ay sakay din ng Boeing 737 ang asawa nitong si Karen at anak na babaeng si Charlotte gayundin ang iba pang campaign staff nito at miyembro ng press at media.", "Sinasabing magtutungo sa New York si Pence mula Iowa para sa isang fundraiser sa Trump Tower ngunit hindi na natuloy matapos ang insidente.", "Ayon kay spokeswoman Stephanie Grisham, kahit abala si Trump sa gitna ng kanyang pangangampanya ay agad nitong tinawagan si Pence upang alamin ang sitwasyon nito.", "Base sa inisyal na imbestigasyon, posibleng dahil sa turbulence kung kaya\u2019t nahirapan ang piloto ng Boeing 737 Eastern Airlines charter flight na ilapag ito ng maayos kung saan nang lumapag ito ay naging malakas bago sumadsad.", "Sa pahayag ng ilang sakay ng eroplano matapos na lumapag ay nakaamoy ang mga ito ng nasusunog na gulong kung kaya\u2019t posibleng inapakan ng piloto ang preno nito nang matagal."], "category": "National", "title": ["Eroplano ng VP ni Trump, sumadsad"]},
{"content": ["Wala ng buhay bago\u00ad pa man maisugod sa Batangas Medical Center\u00ad ang isang 18-anyos na lalaking college student, makaraang\u2002bumaligtad ang minamaneho nitong kotse sa Batangas City, dakong alas-sais ng umaga kahapon.", "Kinilala ng Batangas City Component Police Station ang nasawing biktima na si Melvin Maurice Abrenica y Mendoza ng Brgy. Taysan, San \u00adJose, Batangas, nabatid na minamaneho ng biktima ang Toyota Corolla GLI sedan (DNF 880) sa kahabaan ng National Road, Brgy. Soro-soro Karsada, malapit sa Empress Hotel ng Batangas City.", "Sumalpok umano ang sasakyan ng biktima sa tumpok ng bato sa kalsada kaya\u2019t nawalan ng kontrol sa manibela at tulu\u00adyang sumirko sa pavement ng kalsada na ikinasawi nito."], "category": "National", "title": ["Stude todas sa sumirkong kotse"]},
{"content": ["Malaki ang posibilidad na ulanin ang ilang bahagi ng bansa lalo na sa Palawan, ilang bahagi ng Visayas at Mindanao sa mismong araw ng Undas sa Nobyembre 1.", "Ito ay base sa pagtaya ng Philippine Atmosphe\u00adric Geophysical and Astronomical Services Administration (PAGASA).", "Ayon sa daily weather forecast ng PAGASA, binabantayan nila ngayon ang umiiral na Inter-tropical Convergence Zone (ITCZ) sa silangang bahagi ng Mindanao.", "Ang ITCZ ay isang malaking kumpol ng ulap na nag-iipon ng tubig.", "Dahil karaniwan itong nabubuo sa ibabaw ng katubigan, malaki ang tsansa nitong mabuo bilang ganap na sama ng panahon o Low Pressure Area (LPA).", "At kung mabuo naman ito bilang ganap na sama ng panahon at pumasok sa Philippine Area of Responsibility (PAR) ay tatawagin itong bagyong \u2018Maya\u2019."], "category": "National", "title": ["Undas uulanin, \u2018Maya\u2019 nagbabanta"]},
{"content": ["Kung si Republican presidential candidate Donald Trump ang tatanungin ay dapat nang itigil ang nakatakdang eleksyon sa susunod na buwan sa Estados Unidos.", "Ito ang patuloy na pagkuwestiyon ni Donald sa kredibilidad ng halalan sa Amerika sa paniniwalang walang dapat na manalo sa eleksyon kung hindi\u00a0 siya.", "Sa kaniyang rally sa Ohio, iginiit ni Trump na dapat kanselahin na lamang ang halalan na nakatakda sa darating na Nobyembre 9 at ideklarang ito ang panalo.", "\u201cJust thinking to myself right now, we should just cancel the election and just give it to Trump,\u201d sabi ni Trump.", "Idinagdag pa ng business mogul na napakalaki umano ng pagkakaiba ng mga polisiyang ipinapangako ng katunggali nitong si Hillary Clinton."], "category": "National", "title": ["US elections pinakakansela ni Trump"]},
{"content": ["Niyanig ng magnitude 5.1 na lindol ang ilang bahagi ng Davao Oriental.", "Ayon\u2002sa\u2002Philippine Institute\u2002of\u2002Volcanology and Seismology (PHIVOLCS),\u2002naramdaman ang sentro ng paglindol sa layong 193 kilometro sa silangan ng Governor Generoso, Davao \u00adOriental.", "Naramdaman ang pag\u00adlindol bandang alas-8:08 ng gabi noong Huwebes.", "Nasundan pa ito ng magnitude 3.8 na aftershock kahapon bandang alas-12:34\u2002ng\u2002tanghali at tumama naman ito sa \u00adbayan ng Lingig.", "Inaalam pa ng PHIVOLCS\u2002kung\u2002may \u00adnasaktan o mga nasirang ari-\u00adarian sa malakas na paglindol."], "category": "National", "title": ["Magnitude 5.1, tumama sa Davao"]},
{"content": ["Patuloy na magiging madugo ang laban sa iligal na droga ng gobyernong Duterte at kaugnay nito ay sinabi ni Pangulong Rodrigo Duterte na asahang aabot sa 20,000 hanggang\u200230,000\u2002mga sangkot sa iligal na droga ang mamamatay.", "Sinabi pa ni Duterte na ang bilang ng mga casualties sa kampanya kontra iligal na droga ay hindi malayong tumriple kapag hindi pa tuluyang tumigil ang mga sangkot sa kalakaran ng iligal na droga.", "\u201cI tell you, I will triple it. Pag hindi nasunod ang gusto ko, to get rid of my country of the drug problem, you can expect 20,000 or 30,000 more (deaths),\u201d paghahayag ni Pangulong Duterte nang matanong kagabi ng media pagdating sa Davao City International Airport matapos ang tatlong araw na state visit sa Japan.", "Aminado rin ang Pa\u00adngulo na may nangyayari ng giyera dahil araw-araw ay may mga miyembro ng kapulisan na namamatay sa inilunsad na kampanya kontra illegal drugs ng gobyerno.", "\u201cThere is a war going on. I am losing two to three policeman a day. It\u2019s a war,\u201d ayon pa kay Pangulong\u2002Duterte."], "category": "National", "title": ["20K-30K asahang mamamatay sa giyera kontra illegal drugs \u2014 PDU30"]},
{"content": ["Isang\u2002eroplano\u2002ng Cebu\u00ad Pacific flight mula\u00ad sa Ninoy Aquino International Airport (NAIA) na patungong Kuwait ang nabigong\u2002makalapag\u2002at na-divert sa Bahrain dahil sa makapal na ulap.", "Ayon sa pamunuan ng Cebu Pacific flight 5J 018 ay bigong makalapag sa runway dahil sa nag-zero visi\u00adbility ang Kuwaiti airport.", "Nabatid na pansaman\u00adtalang inilipat ang mga pasahero\u2002ng\u2002nasabing flight sa isang hotel habang hinihintay na ma\u00adging normal na ang flight operations sa Kuwait.", "Humingi\u2002naman ng dispensa ang Cubu Pacifi\u00adc sa mga naabalang \u00adpasahero."], "category": "National", "title": ["CebuPac na pa-Kuwait sa Bahrain lumapag"]},
{"content": ["Mula sa apat na kumpirmadong nasawi, umakyat na sa anim ang iniulat na namatay sa pagsalpok ng truck sa isang malaking puno matapos mawalan ng preno sa Agarao, Cebu.", "Base sa report ng Agarao Police, noong Martes ng hapon nang mawalan ng preno ang truck na may mga laman na sari-saring gulay at tuluyang bumangga sa malaking puno na ikinasawi agad ng apat na katao at 10 ang sugatan.", "Kinilala ang apat na agad nasawi na sina Jely \u00adPescadero; anak nitong si Jaymar, 8; pamangkin na si Joven Neri Jr., at isa pang pasahero na si \u00adAnastacia Geverola.", "Pawang nagtamo ng matinding bagok sa ulo at bugbog sa katawan ang mga ito sanhi ng agarang \u00adkamatayan."], "category": "National", "title": ["6 patay sa truck na bumangga sa puno"]},
{"content": ["Kaawa-awa ang nara\u00adranasan at mistulang preso ang kalagayan ng mga overseas Filipino worker (OFW) na hindi nasunod ang dapat na trabaho na ipinangako ng kanilang recruiter sa Saudi Arabia.", "Ito ang ibinunyag ng isa sa mga OFW na si Butchoy Halasan, na pinangakuan ng kanyang recruitment agency ng buwanang sahod na 1,600 riyal o P20,000 at dagdag pa ang maayos na tirahan.", "Nabatid na ang kanyang trabaho roon ay may kaugnayan sa graphic design.", "Nabiktima rin ang kanyang mga kasamahan na dating mga guro at IT experts na pinangakuan din ng katulad na kontrata, subalit bumagsak na mga tagapaglinis sa hotel at iba pang trabaho na may mababang suweldo sa Saudi.", "Napilitang tumira ang mga OFW kasama pa ang halos isang libong Pinoy sa isang gusali sa Old Bhara Abu Sarhad International Recruiting Agency at pinagsasaluhan ang noodles at bigas sa kanilang pang-araw-araw na pagkain.", "\u201cHalos sa lapag na lang po \u2018yung iba natutulog sa sobrang siksikan. Halos isang libo na po kasi ang tao dito na \u00adPilipino, \u2018yung pagkain, puro noodles na lang at parang hindi mo na makakain kasi nga parang ka\u00adning baboy na,\u201d kuwento ni Halasan sa isang pahayagan doon.", "Tumanggi naman magbigay ng pahayag ang Wise Recruitment Agency, ang ahensiyang nag-deploy kay Halasan at iba pa hangga\u2019t hindi nila nakikita ang video at mga larawang nagpapatunay sa mga pahayag ni Halasan sa Facebook.", "Ipinakita sa video na may mahigit 73,000 \u2018shares\u2019 ang pagtulog ng mga Pilipinong manggagawa sa rooftop.", "Kaagad namang ipinadala ng Philippine Overseas Employment Administration (POEA) ang video at mga larawan sa Philippine Overseas Labor Office sa Jeddah, Saudi pati na sa recruitment agency matapos ireklamo ng mga kaanak ang kalagayan ng mga Pilipino roon.", "Ayon kay Atty. Rosemarie Duquez ng POEA Anti-Illegal Recruitment Branch, may pananagutan ang recruitment agency sa kalagayan ng mga manggagawa na kanilang ipinadala sa ibang bansa.", "\u201cDapat po \u2018yan sagutin ng agency kung talagang wala silang trabaho \u2018pag dating doon, walang accommodation at \u2018yung food ay ganu\u2019n po nga ang klase, kaila\u00adngan pong mag-explain ng agency,\u201d ayon kay Duquez.", "Ayon sa kanya dapat i-monitor ng mga lisensiyadong recruitment agency ang kahihinatnan ng OFWs matapos ang kanilang mga ipinangakong trabaho at suweldo sa ibang bansa."], "category": "National", "title": ["Mga Kwentong OFWs: Naloko ng recruiter"]},
{"content": ["Bangkay na bumulag\u00adta ang isang hindi pa kilalang lalaki makaraang maki\u00adpagbarilan sa apat na mga bagitong miyembro\u00ad ng Philippine National\u00ad Police\u00ad\u00a0 (PNP) habang nagsasagawa ng pagpatrolya sa \u00adkahabaan ng Aurora Blvd. sa Quezon City, kamaka\u00adlawa ng gabi.", "Armado ang nasawing\u00ad suspek ng .38 caliber\u00a0 Armscor hand gun revolver, narekober din sa crime scene ang dalawang IPhone cellphones, isang Apple IPod cellphone at apat na basyo ng bala ng .9mm na baril.", "Ang apat na bagitong pulis ay kinilalang sina PO1 Ryan Villaruel,\u00ad PO1 Ronaldo Carpenter, PO1 Gailord Valero\u00ad at PO1 Frederick Pasilan\u00ad pa\u00adwang nakatalaga\u2002sa\u2002\u00adTraffic \u00adMotorcycle\u2002\u00adResponse Unit (TRMU) ng QCPD Galas Police Station 11.", "Lumilitaw sa imbestigasyon\u00a0 ni PO3 Marlon\u00ad Dela Vega, ng Crimi\u00adnal\u00a0 Investigation Detec\u00adtion Unit (CIDU) na kasalukuyan\u00ad\u2002umanong nagpapatrolya\u2002ang nabanggit na mga pulis\u00ad sa kahabaan ng Mango\u00ad Road,\u2002corner\u00ad\u2002\u00adAurora Blvd.,\u2002Brgy.\u2002\u00adMariana, Quezon City ng may lala\u00adki na bumaba ng jeep at mabilis itong nagtatakbo.", "Nilapitan umano ng mga pulis ang nasabing lalaki para tanungin kung kailangan umano nito ng police assistance subalit bigla\u2002nalang\u2002umanong bumunot ng baril at pinaputukan ang mga pulis."], "category": "National", "title": ["Lalaki bulagta sa 4 rookie cops"]},
{"content": [" \u2014 Agad na namatay ang 85-anyos na dating Department\u00ad of Education Supervisor dito matapos magulungan ng isang trak habang patawid ito sa kalsada sa harapan ng isang mall sa Arellano Bani, Barangay Pantal sa lungsod na ito.", "Nakilala ang biktima na si Lydia Tangco na resi\u00addente dito.", "Tumatawid\u2002umano ang biktima nang mahagip ito ng delivery truck na walang plate number\u00ad na minamaneho ni \u00adAlexander Salacsacan.", "Papunta sana sa bahagi ng Brgy. Bonuan Gueset upang mag-deliver ng mga buhay na manok nang mangyari ang aksidente.", "Dahil ulo ang nagulungan sa biktima ay agad itong namatay habang kaagad namang nagtungo\u00ad sa himpilan ng pulisya ang driver dahil sa takot na kuyugin ito ng mga tao."], "category": "National", "title": ["Ex-DepEd supervisor patay sa trak"]},
{"content": ["Inalmahan ng isang senador ang pasaring ni Philippine National\u00ad \u00adPolice (PNP) chief Director\u00ad General Ronald\u00ad Dela Rosa na isang TV host ang kasama sa\u00a0 \u00adnarco list ng PNP.", "Ang sentiyimento ni Sen. Vicente \u2018Tito\u2019 Sotto III, suspek ang lahat ng TV host sa bansa sa na\u00adging rebelasyon ni PNP chief Dela Rosa na ang tv host ay isa sa 54 showbiz personalites na sangkot sa iligal na droga.", "Si Sotto ay isa sa mga host ng patok na noontime variety show na Eat Bulaga, kung kaya\u2019t pati siya ay damay sa blind item ng PNP chief.", "Hamon ni Sotto kay Dela Rosa, pangalanan ang tv host na gumagamit ng iligal na droga upang sa ganu\u2019n ay tumigil na ito sa kanyang bisyo.", "\u201cDapat (pangalanan niya) para hindi suspek lahat at para mapilitan tumigil,\u201d giit ng senador.", "Tiwala naman si Sotto\u00ad na wala siyang kasamahan sa Eat Bulaga\u00ad na gumagamit ng iligal na droga."], "category": "National", "title": ["Sino ang TV host sa narco list? \u2014 Sotto"]},
{"content": ["Sinuspinde ng Sandiganbayan ng 90 araw sa kanyang trabaho si North Cotabato Governor Emmylous Talino-Mendoza dahil sa kinakaharap nitong kasong katiwalian sa anti-graft court.", "\u201cWherefore, in light of all foregoing, the prose\u00adcution\u2019s motion is hereby granted. As prayed for, accused Emmylous J. Talino-Mendoza is hereby suspended\u00ad as Governor of the Pro\u00advince of North Cotabato,\u00ad and from any other public office which they may now of hereafter be holding, for 90 days from the receipt of this resolution,\u201d ayon sa ibinabang desisyon ng Sandiganbayan First Division.", "Agad na ipinadala\u00ad ng korte ang kautusan sa Department of Interior and Local Government (DILG) kung saan inatasan ang Secretary ng ahensya na ipatupad ang suspension order sa lalong madaling panahon.", "Unang hiniling nang Office of the Special Prosecutors (OSP) sa korte na suspendihin si Talino-Mendoza kaugnay\u00ad sa kasong katiwalian na kinakaharap ng gobernadora dahil\u00ad sa P2.4 milyong halaga\u00ad ng diesel na binili ng \u00adprovincial \u00adgovernment sa gas station na pag-aari ng ina ng opisyal."], "category": "National", "title": ["90-day suspension vs N. Cotabato governor"]},
{"content": ["Magandang balita para sa mga overseas Filipino workers (OFWs) na nakatira at nagtatrabaho sa bansang Denmark.", "Ito ay dahil sa makikinabang sa parehas na benepisyo sa social security ang mga manggagawang Pilipinong nagtatrabaho sa Denmark kagaya ng mga Danish nationals sa ilalim ng bilateral agreement na pinirmahan ng dalawang bansa.", "Ayon sa Social Security System (SSS), na nanguna sa negosasyon para sa Pilipinas, sinabi ni SSS International Affairs department manager Roberto B. Bautista, ang kasunduan na pinagtibay noong nakaraang taon ay magbibigay ng benepisyo para sa mga manggagawang Pilipino at Danish nationals pati na rin ang mga dating nagtrabaho sa Pilipinas at Denmark na sakop ng social security program sa alinman o parehong bansa.", "Naaayon ang kasunduan sa Internatio\u00adnal Convention 118 on Equality of Treatment na nais masiguro na ang manggagawang Pilipino ay makakatanggap ng benepisyo sa ilalim ng social security sa panahon ng pangangailangan kahit na piliin nilang manirahan dito o sa Denmark."], "category": "National", "title": ["Benepisyo ng OFWs sa Denmark"]},
{"content": ["Binulabog ng bomb threat ang City Prosecutors Office ng Batangas City, kamakalawa ng umaga, makaraang makatanggap ng bomb scare message si \u00adAssociate City Prosecutor Lilibeth Aguila y Javillo ng Brgy. Lalayat, San Jose, Batangas", "Nabatid mula sa Batangas Component Police Station, dakong alas-otso ng umaga ng matanggap ang text mula sa cell no. 09976922173, at nakasaaad\u00ad ang \u201cGud morning sa inyo mga fiscal at sa mga judge \u00addyan sa bolwagan ng katarongan may inilagay ang \u00adksamahan ko na bomba dyan sa loob at sa inyung building. Nakabalot sa supot at s kahon. Kung makapagsalita kyo s kagaya namin akosado kala nyu totoo\u2026.ngayon 9:30 ng umaga may sasabog dyan\u2026. nag-alala lang ako sa inyo madadamay pati walang alm\u2026.dapat lang s inyo yan. Wag nyu babaliwalain kwawa ang mga inosente\u201d", "Agad rumesponde ang K9 unit ng Philippine Coast Guard at Batangas PPO Bomb Squad, habang nagsasagawa ng paneling at clearing operation ay may naamoy ang K9 dog at umupo sa tabi ng garbage bag sa likurang ba\u00adhagi ng Public Attorney\u2019s Office, Hall Of Justice", "Nang sipatin ang laman ng garbage bag ay nadiskubre ang isang hand grenade na agad ding isinailalim sa safety precaution, pasado alas-12:00 ng ideklarang ligtas na sa anumang uri ng pampasabog ang lugar."], "category": "National", "title": ["Prosecutors Office tinangkang pasabugin"]},
{"content": ["Naharang ng mga tauhan ng Bureau of Immigration (BI) sa Ninoy Aquino\u2002International\u00ad \u00adAirport\u2002(NAIA)\u2002ang isang Filipina na biktima ng \u00adhuman trafficking na nagtangkang umalis ng \u00adbansa gamit ang pekeng \u00addokumento.", "Ayon\u2002kay\u2002BI \u00adCommissioner\u2002Jaime\u00ad Morente,\u00ad isang bagong modus-operandi\u2002ang natuklasan\u2002nito\u2002na ginagamit\u00ad na rin ng mga human traffickers ang BI departure stamps na tanging\u2002ang\u2002ahensiya \u00adlamang ang may karapatan na magkaroon nito.", "Sinasabing\u2002pasakay na sana ang hindi pina\u00adngalanang Pinay sa Cathay Pacific flight patu\u00adngong Dubai, United Arab Emirates sa NAIA Terminal 3 nang masita\u00ad ng isang immigration officer kung saan isina\u00adilalim ito sa secondary\u00ad inspection\u2002ng\u2002travel \u00adcontrol and enforcement unit (TCEU).", "Paliwanag ni Mo\u00adrente, nang imbestigahan ang Pinay ay ina\u00admin nitong nagkuwa itong turista patungo sa Dubai at magtatrabaho sana ito bilang domestic helper sa nasabing bansa.", "\u201cAfterwards,\u2002she brought out of her handbag a departure stamp and a stamp pad which she would use to stamp her passport and boarding pass upon reaching the boarding gate and before boarding her flight,\u201d aniya.", "Sa record ng BI, una nang na-offload sa Clark International\u2002\u00adAirport (CIA)\u2002ang\u2002nasabing Pinay nang magtangka\u00ad muli itong umalis ng bansa bilang \u00adturista su\u00adbalit natuklasan na magtatrabaho ito sa ibang bansa.", "Sa\u2002imbestigasyon, sinabi ng nasabing Pinay na inutusan ito ng kanyang employer na muling umalis ng bansa gamit ang pekeng departure stamp ngunit hindi ito nakalusot.", "Nang\u2002inspeksyunin ang gamit nito ay dito\u00ad na nakita ang departure stamp na inamin ng biktima na gagamitin nito sa kanyang pasaporte sa sandaling makasakay ng eroplano.", "Bunsod nito ay ina\u00adtasan ni Morente si Port Operations Division chief Marc Red Mari\u00f1as,\u00ad\u2002na\u2002magpa\u00adkalat ng mas maraming BI\u2002intelligence\u00ad\u2002agents sa departure area sa NAIA\u00ad\u2002upang\u2002matiyak na walang pasahero ang makakalabas ng bansa nang hindi sumasailaim sa masu\u00adsing inspeksyon.", "Nagsasagawa\u2002na ng imbestigasyon ang BI\u2002upang\u2002makasuhan ang recruiter nang nasa\u00adbing Pinay na ngayo\u2019y nasa kustodiya ng Inter-Agency Council Against Trafficking (IACAT)."], "category": "National", "title": ["Bagong modus ng human trafficking nabuking"]},
{"content": ["Good news para sa mga chikiting dahil ligtas na sa mapanganib na tingga o lead ang mga paboritong kiddie chairs na may printed design na \u2018SpongeBob SquarePants\u2019 at \u2018Winnie the Pooh\u2019.", "Ito ang iniulat kahapon ng grupong EcoWaste Coalition (EWC) matapos lumabas sa kanilang huling pagsusuri na \u2018lead free\u2019 na ang mga dating kiddie chairs na nakitaan nila noon ng mataas na lead content.", "Ayon kay Thony Dizon, coordinator ng EWC, ibig sabihin pwedeng-pwede na at garantisadong ligtas nang ipanregalo ngayong Pasko ang mga nasabing upuan matapos itong dumaan sa pagsusuri sa pamamagitan ng portable X-Ray Fluorescence (XFF) device.", "\u201cUnang ibinabala ng EWC ang nakamamatay na lead content sa mga kiddie chairs noong 2013 kung saan 90 porsiyento ng sinuri nila noon ay nakitaan ng 20,680 parts per million (ppm) na lead count, gayong nasa 90ppm lamang ang limit na itinatakda ng Administrative Order 2013-24 ng Department of Environment and Natural Resources (DENR)."], "category": "National", "title": ["SpongeBob at Winnie the Pooh, ligtas sa tingga"]},
{"content": ["Binigyan ng babala ng Department of Health (DOH) ang publiko kaugnay\u00a0 sa pagbili ng mga street foods na ibinibenta sa mga sementeryo, ngayong panahon ng Undas, para makaiwas sa food poisoning at food-borne diseases, tulad ng diarrhea.", "Hinimok ni Health Secretary Paulyn Jean Rosell-Ubial ang publiko na mas makabubuti kung magba\u00adbaon na lamang ng sariling pagkain at inumin pagtungo sa sementeryo upang matiyak na ligtas ang pagkaing kanilang kakainin.", "Sinabi ni Ubial na hindi tiyak ang kalinisan ng mga pagkain at inuming mabibili sa kalsada at paligid ng mga sementeryo, lalo na at naaalikabukan ang mga ito at hindi alam kung saan kinukuha ang mga tubig na ginagamit."], "category": "National", "title": ["Ingat sa street foods sa sementeryo!"]},
{"content": ["Umaabot sa 1.4 mil\u00adyong Pinoy ang nabawas sa listahan ng mahihirap sa nakaraang taon (2015) mula sa dating record noong 2009.", "Ang resulta ay base sa inilabas na 2015 Full Year Poverty Statistics record ng National Economic and Development Authority (NEDA) kahapon.", "Ayon sa NEDA, ang poverty incidence\u00a0 sa buong taon ng 2015 ay bumaba\u00a0 mula 25.2% noong 2012\u00a0 at naging 21.6 milyon noong 2015.", "\u201cThis has resulted from generally low and stable inflation, improved incomes, and higher employment rates in the period,\u201d ayon sa report ng NEDA.", "Alinsunod din sa datos ng Philippines Statistics Authority (PSA) na isa sa bawat limang pamilya noong 2015 ay mahirap.", "Lumalabas rin na\u00a0 57 sa 1,000 o tinatayang 1.3 milyong pamilya ay walang sapat na kita para tugunan ang panguna\u00adhing pangangailangang pagkain.", "Ang pagbaba ng bilang ng mahihirap ay naobserbahan sa lahat ng rehiyon, ayon pa sa NEDA.", "Ang pinakamala\u00adking bilang ng nabawas ay naitala sa Regions 11 (Davao) at 12 (Soccsksargen)\u00a0 mula 2012 hanggang 2015.", "Target ng NEDA na mapababa ang kahirapan\u00a0 mula 13 hanggang 15 porsiyento hanggang 2022.", "\u201cImproved poverty reduction indicates that goal to eradicate pover\u00adty in Philippines is very possible and highly achievable,\u201dayon kay\u00a0 NEDA Director Reynaldo Cancio."], "category": "National", "title": ["Mahihirap na Pinoy nabawasan"]},
{"content": ["Nagbigay ng katiyakan ang isang gabinete ng administrasyong Duterte na poproteksyunan ni Pangulong Rodrigo Duterte ang business process outsourcing (BPO) industry sa bansa.", "Kasabay nito ay hinimok ni Department of Information and Communications Technology (DICT) Secretary Rodolfo Salalima ang mga stakeholders na kalimutan ang isyung pulitikal.", "\u201cI assure you that the BPO sector will be protected not only by me, but by the President,\u201d pahayag ni Secretary Salalima nang magtalumpati sa idinaos na summit ng Information Technology and Business Process Association of the Philippines (IBPAP).", "\u201cContracts that have been enforced and still existing shall be respected and will continue until their full implementation,\u201d dagdag nito.", "Ang BPO industry na US na pangunahing kli\u00adyente ay nag-eempleyo ng 1.2 milyon sa bansa.", "Sinabi rin ni Salalima sa BPO summit na sisiguruhin ng kanyang ahensya na nasa tama ang mga polisiya upang makamit ang pag-unlad ng industriya.", "Inaasahang kikita ang BPO industry ng $38.9 billion hanggang sa 2022 mula sa $22.9 billion ngayong taon, ayon kay IBPAP vice chairman Lito Tayag."], "category": "National", "title": ["BPO industry protektado"]},
{"content": ["Dahil sa ipinakitang disorderly behavior sa isang pagdinig sa Kamara kung saan muntik magkasuntukan at nagmurahan, sinampahan na ng reklamo sa House Ethics Committee ni Surigao del Sur Rep. Prospero Pichay si Surigao del Norte Rep. Robert Ace Barbers.", "Sa inihaing complaint sa Ethics Committee ni Pichay, iginiit nito na nilabag ni Barbers ang panuntunan ng Kamara nang magpa\u00adkita ito ng magaspang na pag-uugali sa idinaraos na pagdinig ng House Committee on Constitutional Amendments.", "Sinabi ni Pichay na si Barbers ang s\u2019yang unang nagpakita ng hindi magandang asal nang makailang beses siyang pigilan nito sa pagsasalita. Pambabastos rin umano ang ginawa ni Barbers nang sabihin n\u2019yang huwag i-entertain ng komite ang kanyang mosyon na tinawag pa niyang stupid.", "Umaasa si Pichay na aaksyunan ng Ethics Committee ang kanyang complaint alinsunod sa ipinasang House Rule XIX noong 2010 na nagtatakda kung paano dapat umasta ang mga kongresista."], "category": "National", "title": ["Barbers kinasuhan na ni Pichay"]},
{"content": ["\u2018Nganga\u2019 pa rin sa bonus ang mga guro sa pampublikong eskwelahan,\u00a0 dahil last day na ng pasok ngayong araw pero wala pa rin silang natatanggap na performance based bonus (PBB) mula sa Department of Education (DepEd).", "Ayon kay Benjo Basas, national chairperson ng Teachers\u2019 Dignity Coalition (TDC), halos mamuti na ang mata ng mga guro sa paghihintay sa kanilang bonus.", "\u201cHindi naman po kami namamalimos ng bonus sa gobyerno natin. Ito po ay prebilehiyo naming mga guro na kung tutuusin ay walang linaw kung magkano ang dapat tanggapin namin. And worst, matatapos na ang Oktubre na pangako ng DepEd, hanggang ngayon wala pang nakakatanggap sa amin ng PBB,\u201d hinanakit ni Basas.", "Sinabi ni Basas na pinangakuhan sila ng DepEd noong Oktubre 21 na ilalabas ng kagawaran ang pondo para sa PBB at matatanggap ito ng mga guro bago matapos ang buwan."], "category": "National", "title": ["Teachers \u2018nganga\u2019 sa bonus"]},
{"content": ["Pinayapa ni Pangulong Rodrigo Duterte ang mga Pinoy na nakabase sa Japan na huwag matakot sa pag-uwi nila ng bansa.", "\u201cMag-uwi kayo ng Pilipinas, huwag na ho kayong matakot; do not worry,\u201d pahayag ng Pangulo sa nakaharap na Filipino community sa Japan.", "Kapag may nangikil o nangotong umanong pulis, customs o immigration ay sampalin. \u201cSabihin mo, sabi ni Mayor doon sa Japan pagpunta niya, sampalin mo,\u201d dagdag ng Pangulo.", "Gumawa rin aniya ng eksena para maalarma ang nangongotong na mga awtoridad.", "\u201cMagsigaw ka, bastu\u00adsin mo, tapos malalaman niya marami namang media d\u2019yan. Eh \u2018di makukuha nila, tapos sa radyo mayrun dito nagkagulo. Kasi bakit? Hi\u00ad\u00adni\u00adngian mo. Hiningi\u00adan ka ng pera o kinuha iyong mga bagay-bagay,\u201d sabi pa ng Pa\u00adngulo. Pero kung ang bag na umano ang kinuha ay huwag pumayag.", "Pinahintulutan din ng Pangulo ang mga OFWs na umuwi ng bansa na may bitbit na sampung bag.", "\u201cIyong sa mga bagahe mo, huwag naman tonelada. Siguro mga sampung bag siguro, okay na iyan. Eh kung commercial quantity, ipagbili-bili mo, medyo mabigat iyan kasi ako naman agrabyado d\u2019yan, kasi ang taxes o buwis,\u201d payo pa ni Duterte."], "category": "National", "title": ["Sampalin, bastusin n\u2019yo!"]},
{"content": ["Plano ng pamunuan ng Metropolitan Manila Development Authority (MMDA) na itaas sa P1,000 ang multa sa sinumang motoristang mahuhuling lumabag sa Unified Vehicular Volume Reduction Program (UVVRP) o number coding sa Metro Manila.", "Ayon kay MMDA General Manager Tim Orbos, sa huling pulong aniya nila ng mga metro mayors, napag-usapan nilang plano nilang itaas sa P1,000 ang multa ng mga mahuhuling motorista.", "\u201cYung huling meeting namin with the mayors, tataasan namin \u2018yan, siguro mga P1,000 whether saan kayo nahuli same rate na ho,\u201d ani Orbos. Aniya, sa kasalukuyan ang multa ng lumabag sa naturang traffic scheme ay nasa P300 lamang.", "Sinabi pa ni Orbos na noong nakaraang linggo ay nasa 600 motorista ang nahu\u00adling lumabag sa number coding kung saan noong nakaraang linggo ay sinimulan ang pagpapatupad sa \u201cNo Window Hours Policy\u201d.", "Mula alas-siyete ng umaga hanggang alas-siyete ng gabi ang pagpapatupad ng number coding. Ibig sabihin hindi na maaa\u00adring dumaan sa mga panguna\u00adhing lansangan ng Metro Manila kung coding ang plaka ng sasakyan ng motorista.", "Subalit ayon sa MMDA, pinalawig na nila ang oras nang pagpapatupad ng number coding at no window hour policy, kung saan ito ay mula alas-siyete ng umaga hanggang alas-otso ng gabi simula ngayong Nobyembre 2."], "category": "National", "title": ["P1K multa sa number coding"]},
{"content": ["Kahanga-hanga\u2002ang kabayanihan at pagmamahal na ipinakita ng isang lola dahil hanggang sa huling sandali ay ibinuwis nito ang kanyang sariling buhay masagip at mailigtas lang sa tiyak na kamatayan ang dalawa niyang mga apo makaraang tuma\u00adlon sa ikalawang palapag ng nasusunog nilang bahay sa Quezon City kahapon ng madaling-araw.", "Ayon kay Senior Supt. Jesus Fernandez, city fire marshal, nakilala ang nasawing biktima na si Loreta Placer y De Leon habang sugatan ang mga apo niyang sina Ania Arellano, 14, at Aaron Arellano, 10 month old, pawang naninirahan sa No. 48 Ilocos Norte St., Bago Bantay ng nasabing lungsod.", "Sa inisyal na ulat, sinabi\u00ad ni Supt. Fernandez, na nangyari ang sunog dakong alas-4:57 ng mada\u00adling-araw sa mismong bahay ng biktima na may dalawang palapag, partikular na nagsimula ang apoy sa kusina na nasa ground floor nito.", "Sinasabing nagluluto umano ang anak ni Placer ng mga panindang ulam nang bigla na lamang may sumabog kasunod nito ay lumiyab na ang apoy.", "Dahil ang bahay ay gawa sa light materials kung kaya\u2019t madaling kumalat ang apoy hanggang sa ikalawang palapag nito kung saan naman natutulog unamo ang maglolola.", "Nagising umano ang biktima sa nararamdamang sobrang init at \u00adingay sa kapaligiran kung kaya\u2019t hindi ito nag-aksaya ng oras binuhat ang dalawang apo nito saka tumalon mula sa ikalawang palapag ng nasusunog nilang bahay.", "Bagama\u2019t\u2002nakaligtas sa naglalagablab na apoy ang 75-anyos na biktima ay nagtamo naman ito ng matinding pinsala sa kanyang katawan dahil sa pagkakabagsak na naging sanhi ng kanyang kamatayan.", "Habang ang kanyang dalawang apo naman ay masuwerteng\u2002nagtamo\u00ad lamang ng mga galos sa kanilang katawan at nasa ligtas na kalagayan.", "Bukod\u2002sa\u2002bahay ng\u2002\u00adpamilya\u2002Placer\u2002ay \u00adnadamay din sa natupok ang \u00addalawang katabing \u00adbahay nito\u00ad sanhi upang umakyat sa ikaapat na alarma ang \u00adsunog bago tuluyang\u2002naideklarang fire out dakong alas-5:59 ng \u00admadaling-araw."], "category": "National", "title": ["LOLA NAGBUWIS-BUHAY PARA SA 2 APO"]},
{"content": ["Ipinakakasa na ng isang mambabatas sa Department of Foreign Affairs (DFA) ang United States (US) trip ni Pangulong Rodrigo Duterte para magkalinawan sa mga isyung hindi pinagkakaintindihan ng dalawang panig at maiwasan na magaya ito kay dating Joseph \u201cErap\u201d Estada na pinatalsik dahil \u2018pasaway\u2019 sa Amerika.", "Sa press briefing kahapon sa Kamara, sinabi ni Kabayan partylist Rep. Harry Roque na kailangang ang susunod na bansang bibisitahin ni Duterte pagkatapos ng Japan ay ang Amerika na.", "\u201cI did relay to Secretary (Perfecto) Yasay that after this trip to Japan, I think we should start preparation for unofficial state visit to the United States. My reason to Secretary Yasay was very pragmatic\u2026 unless we pay state visit to the United States, e baka mamaya the United States takes step to remove President Duterte as Chief Executive,\u201d ani Roque.", "Naranasan na umano ito ni Estrada nang patalsikin ito ng Amerika matapos suwayin ang payo ni dating US President Bill Clinton na huwag ituloy ang all out war laban sa Moro Islamic Liberation Front (MILF).", "\u201cPursuant to experience related to us by President Erap no\u2026that he was deposed because he went against President Clinton\u2019s advice to not proceed on all out war against MILF,\u201d ani Roque.", "Nakasulat na rin aniya sa kasaysayan ng mundo na ang Amerika ay nagpapatalsik ng mga lider na hindi sumusunod sa kanila tulad ng ginawa ng mga ito sa Nicaragua noong 1983 hanggang 1984."], "category": "National", "title": ["Duterte delikado sa US!"]},
{"content": ["Niyanig ng magkasunod na malakas na pag\u00adlindol ang ilang lugar sa bansang Italy, ayon sa US Geological Survey.", "Ayon sa USGS, ala-una ng madaling-araw nang unang natukoy ang magnitude 5.5 na lindol na ang epicenter ay nasa timog-timog kanluran ng bayan ng Visso sa probinsya ng Macerata at may lalim na 10 kilometro.", "Sinasabing sumentro ito sa pagitan ng Perugla at Macerata kung saan ang Visso ay may layo na 110 milya ng hilagang-silangan ng Rome at may 50 milya ng hilaga ng Amatrice.", "Ayon sa mga awtoridad matapos na yumanig ang unang lindol ay agad na lumikas ang mga tao kung saan may naiulat na marami ang nasaktan at may ulat na maraming bahay ang gumuho at ilang gusali ang nasira.", "Makalipas ang dalawang oras ay isa pang lindol na may lakas na magnitude 6.1 na ang sentro ay sa dalawang kilometro hilaga-hilagang kanluran ng Visso at Peruguia sa lalim sa 10 kilometro.", "Nasa 60 aftershocks din ang naramdaman kung kaya\u2019t maraming residente sa central Italy ang lumikas sa mas ligtas na lugar."], "category": "National", "title": ["Kambal na lindol sa Italy"]},
{"content": ["Imbes na magalit ay sinang-ayunan ni Pangulong Rodrigo Duterte ang pasaring sa kanya ng ilang dayuhan partikular ng European Union (EU) na hindi ito isang statesman.", "\u201c\u2026sabihin nila si Duterte is not a statesman. He behaves like a hoodlum. Tama ka. Ulol ka pala eh. Ngayon mo lang nalaman?\u201d pahayag ni Duterte sa harap ng Filipino community sa Japan kaugnay ng kanyang tatlong araw na state visit sa nasabing bansa.", "\u201cGanoon ako, ganito, ganoon, ganoon. Eh, hindi na bale basta ganito iyan eh. Para sa lahat and this is really for all of you Filipinos and for the entire world. Maski anong bagay magkadiperensiya. Huwag lang basta bayan na ang pag-usapan, pu\u2014 hindi talaga tayo magkaintindihan niyan,\u201d dagdag pa ng Pangulo.", "Matatandaang binakbakan ni Pangulong Duterte ang EU dahil sa patuloy na pambabatikos sa kanyang pamamahala at iginiit nito sa EU na wala itong karapatang pilitin siyang maging statesman."], "category": "National", "title": ["PDU30 UMAMING HOODLUM!"]},
{"content": ["Dalawa sa 16 na drug suspects na target ng search warrant ang patay matapos ang magkakahiwalay na \u2018One Time Big Time Operation\u2019 ng pinagsanib na elemento\u00ad ng Provincial Anti-\u00adIllegal Drugs Special \u00adOperations Task Force, Provincial Public Safety Company at Calamba\u00ad City Police sa Barangay Parian kamakalawa ng umaga.", "Kinilala ni Calamba City chief of police Supt. Albert Tapulao ang mga napatay na sina Laurino Matanguihan at Danilo Pisigan.", "Namatay habang isinusugod sa pagamutan si Matanguihan habang si Pisigan ay namatay sa lugar ng pinangyarihan\u00ad ng insidente bunsod ng ilang tama ng bala na tinamo ng mga ito sa kanilang katawan matapos manlaban ang mga ito sa \u00adpulisya.", "Narekober sa bahay ni Matanguihan ang kalibre .45 baril na ginamit nito sa pakikipag-engkuwentro habang kay Pisigan ay isa namang hand \u00adgrenade at kalibre .45 baril."], "category": "National", "title": ["2 drug pushers, patay sa Calamba"]},
{"content": [" \u2014 \u00adHindi \u00adpinatawad\u2002ng\u2002mga kawatan ang isang\u2002simbahang \u00adnilooban \u00addito at \u00adtinangay ang laman ng donation box na \u00adnaglalaman ng P2,000 at mala\u00adking flat screen \u00adtelevision \u00admonitor na\u2002\u00adnagkakahalaga\u2002ng P16,000.", "Sa ulat na \u00adnakara\u00adting\u00ad\u00ad sa tanggapan ni P/Sr. Supt. Manuel Cornel,\u00ad Nueva Ecija police \u00addirector, ang ninakawan ay ang Kingdom Hall ng Jehova\u2019s Witnesses sa Brgy. San Isidro sa bayang ito.", "Sa pagsisiyasat ni PO3 Rodelio Gutierrez dakong alas-5:40 ng hapon noong Miyerkules nang matuklasan ang nakawan ni Elder Milchezedec Rasquero\u00ad Clemente, 37, residente ng Brgy. Sta. Lucia Young, Zaragoza at coordinator ng naturang bahay dalanginan."], "category": "National", "title": ["Simbahan ninakawan"]},
{"content": [" \u2014 Napatay ang isang government prosecutor sa lungsod ng Mati sa lalawigan ng Davao Oriental sa magulong \u00adrehiyon ng Mindanao.", "Nabatid sa mga ulat na papasok umano sa kanyang trabaho si Atty. Rolando Acido ng ito\u2019y birahin ng dalawang \u00adlalaki na sakay ng isang motorsiklo kamakalawa ng umaga.", "Agad din tumakas ang mga kriminal na \u00adpinaniniwalaang\u2002hired killers. Hindi pa mabatid ang motibo sa pagkakapaslang kay Acido, ngunit kinondena ito ng mga kaibigan at kasamahan sa Hall of Justice.", "Iniimbestigahan naman ng pulisya ang krimen upang mabatid kung sino ang nasa likod nito o ano ang dahilan ng pagpatay kay Acido.", "Hindi naman nagbi\u00adgay ng anumang pahayag\u00ad ang pamilya ni Acido."], "category": "National", "title": ["Prosecutor itinumba!"]},
{"content": ["Pinaalalahanan kahapon ng Philippine Institute of Volcanology and Seismology (PHIVOLCS) ang mga local government units (LGUs) malapit sa Bulkang Bulusan na magpatupad ng precautionary measure sa posibleng pag-alburoto ng bulkan.", "Ito ay dahil sa patuloy na pagpapakita ng abnormal na aktibidad ng Bulusan nitong mga nakaraang araw.", "Sa pinakahuling seismic monitoring sa Mt. \u00adBulusan, nagparamdan ito kahapon ng 12 volcanic quakes sa loob ng magdamag."], "category": "National", "title": ["Mag-ingat sa Mt. Bulusan"]},
{"content": ["Patay ang isang 47-anyos na lalaki nang pagbabarilin ng riding in tandem sa harapan ng kanyang bahay sa Barangay Sto. Ni\u00f1o, Marikina City kamakalawa ng gabi.", "Ang biktima ay nakilalang si Arman dela Paz, binata, jobless ng No. 171 P. Burgos St., sa Barangay Sto. Ni\u00f1o nang nasabing lungsod.", "Si Dela Paz ay namatay noong din sa pinangyarihan ng insidente sanhi ng mga tinamong tama ng bala ng baril sa iba\u2019t ibang bahagi ng katawan.", "Inaalam pa ng mga awtoridad ang pagkakakilanlan ng mga suspek dahil matapos ang ginawang pamamaril sa biktima ay mabilis na tumakas ang mga ito at sakay ng isang motorsiklo na walang plaka.", "Sa ulat ng Marikina City Police, dakong alas-sais ng gabi nang maganap ang krimen sa harapan ng tahanan ng biktima sa Brgy. Sto Ni\u00f1o."], "category": "National", "title": ["Itinumba sa harapan ng bahay"]},
{"content": ["Pagbubukas ng kaso ng Mamasapano encounter aprub sa CBCP.", "Suportado ng ilang obispo ang plano ni \u00adPangulong Rodrigo Duterte sa muling pagbubukas ng \u00adMamasapano encounter.", "Ayon kina Lipa Archbishop Ramon Arguelles at Marbel Bishop Dinualdo Gutierrez, malinaw na \u00admalaki ang paniniwala nila na ang nasabing kaso ay hindi pa nareresolba.", "Sinabi naman ni Arguelles, na dating bishop ng mga Military Ordinairiate ng bansa, na mahalaga sa publiko lalo na sa pamilya ng mga biktima ang \u00admuling pagbubukas ng kaso."], "category": "National", "title": ["Pagbubukas ng Mamasapano case aprub sa CBCP"]},
{"content": ["Isang piskal ang nasawi nang tambangan ng hindi pa nakikilalang motorcycle riding gunman sa Mati, Davao Oriental.", "Nagtamo ng isang tama sa ulo at katawan ang biktimang si Atty. Rolando\u00ad Acido, sinasabing nag-iisang piskal sa hall of justice ng Mati.", "Base sa imbestiga\u00adsyon, bandang alas-otso ng umaga habang pababa\u00ad sa kanyang sasakyan ang biktima sa harap mismo ng hall of justice nang big\u00adlang paputukan ng isa sa magkaangkas\u00a0na lalaking lulan ng motorsiklo.", "Sa ngayon ay masu\u00adsing imbestigasyon ang isinasagawa ng pulisya upang matukoy ang motibo ng pagpatay sa biktima maging ang pagka\u00adkilanlan sa gunman.", "Isa rin sa tinitingnang anggulo ay ang mga hawak nitong kasong may kaugnayan sa iligal na droga."], "category": "National", "title": ["Piskal, patay sa rider"]},
{"content": ["Nananatili ang banta ng pag-ulan at thunderstorms sa National Capi\u00adtal Region (NCR), ilang bahagi ng Luzon at Visayas dahil sa umiiral na Intertropical Convergence Zone (ITCZ) na nagdadala ng malakas na pag-ulan sa Mindanao.", "Batay sa rainfall and thunderstorm warning ng Philippine\u2002Atmospheric Geophysical and Astronomical Services Admi\u00adnistration (PAGASA), nakataas ang babala ng pag-ulan sa NCR, Northern Luzon, Southern Luzon, Visayas at Mindanao.", "Bahagyang\u2002maulap\u00ad hanggang sa maulap na papawirin ang iiral sa \u00adbuong bansa na may pulu-\u00adpulong mga pag-ulan o pagkidlat-pagkulog\u2002lalo na sa silangang bahagi ng Kabisayaan at Mindanao.", "Magiging maulap naman ang papawirin at may panaka-nakang\u2002pag-ulan sa Caraga Region, Davao Region\u2002at\u2002Northern\u00ad \u00adMindanao."], "category": "National", "title": ["Mindanao, NCR, Luzon uulanin"]},
{"content": ["Itinakda ng Commission on Elections (Comelec) ang muling pagbubukas ng voters registration sa susunod na buwan para sa Barangay at Sangguniang Kabataan (SK) elections.", "Sa inilabas na Comelec Resolution No. 10166, sa Nobyembre 7 o halos dalawang linggo mula ngayon ang pagre-resume ng pagpaparehistro na tatagal hanggang sa Abril 29 ng susunod na taon para sa 2017 barangay at SK elections.", "Ayon kay Comelec spokesperson James Jimenez mas pinalawig ng poll body ang voters registration upang matiyak ang partisipasyon ng mas maraming botante sa susunod na eleksyon.", "Muling ini-schedule ang registration matapos lumusot sa Senado at Kamara ang panukala na ipagliban ang barangay at SK elections na nilagdaan ni Pangulong Rodrigo Duterte noong Oktubre 15, 2016.", "Kumpiyansa ang Comelec na karagdagang tatlong milyon ang magpaparehistro sa barangay election at dalawang milyon naman para sa SK.", "Nabatid na sa isinagawang voters registration noong Hulyo 15 hanggang Hulyo 30 ay nasa tatlong milyon na mga botante ang nagpatala."], "category": "National", "title": ["Voters registration sa Nobyembre 7"]},
{"content": ["Nagtala ng 52 volcanic quake ang Mt. Bulusan sa Sorsogon sa loob lamang ng magdamag kahapon.", "Bagama\u2019t wala naitalang ash flow o pagbuga ng abo sa summit ng bulkan, mahigpit pa rin itong minama\u00adtyagan ng seismic monitoring network ng Philippine Institute of Volcanology and Seismology (PHIVOLCS).", "Sa pinakahuling volcano bulletin ng PHIVOLCS, nakitaan pa rin ang bulkan ng posibilidad na mag-alburoto anumang oras dahil sa naiipong pressure sa ilalim nito.", "Nananatiling nasa Alert Level 1 (Abnormal) ang babala sa bulkan."], "category": "National", "title": ["52 volcanic quake sa Mt. Bulusan"]},
{"content": ["Nag-alok ng P50,000 na pabuya ang dala\u00adwang complainant sa kasong estafa at qualified theft sa sinumang makakapagbigay ng impormasyon para sa ikadarakip ng idinemanda nilang abogado matapos magpalabas ng warrant of arrest with no bail ang korte sa lungsod ng Olongapo\u00ad \u00adkamakailan.", "Nag-ugat ang kaso laban kay Atty. Nini Cruz, na isa ring prosecutor sa nabanggit na lungsod sa kanyang mga kliyente na sina Gracita Agaton at Charina Soledad kaugnay sa babayaran sanang cash bond laban sa Philippine National Bank (PNB) \u00adpara sa isang civil case.", "Nag-isyu\u2002umano ang dalawang managers ng check na nagkakahalaga ng P2 milyon at inilagay\u00a0ang naturang tseke sa pangalan ng Regional Trial Court ng Olongapo City subalit hindi umano ibinayad ang naturang halaga bilang cash bond sa office of the clerk of court kaya nadismiss ang kanilang kaso laban sa bangko."], "category": "National", "title": ["P50K sa \u2018ulo\u2019 ng wanted na abogado"]},
{"content": ["Hindi na umabot ng buhay sa ospital ang incumbent barangay chairwoman\u2002ng\u2002Brgy.\u2002Sta Clara, Sto. Tomas, Batangas,\u2002makaraang\u2002pagbabarilin ng hindi nakila\u00adlang suspek sa loob mismo ng barangay hall na pinaglilingkuran nito.", "Batay sa inisyal na imbestigasyon ng Sto. Tomas Municipal Police \u00adStation, dakong\u2002alas-10:30\u2002ng umaga kamakalawa nang pasukin ng suspek ang loob ng barangay hall habang nasa loob ang biktimang si Chairwoman Leo\u00adnor Angeles y Jaurigue, 65-anyos.", "Tiniyak ng suspek na \u2018fatal\u2019 ang tama ng biktima nang asintahin ito sa ulo na nagresulta sa aga\u00adran nitong kamatayan, mabilis na tumakas ang suspek at sumakay sa nakaabang na motorsiklo, pinasibad ng isa pang suspek patungo sa direksyon ng Alaminos, Laguna.", "Deklarado\u2002namang dead-on-arrival\u2002sa\u2002St. Frances Cabrini Hospital ang kapitana, habang narekober sa crime scene ang dalawang fired cartridge\u2002na\u2002hinihinalang mula sa caliber .45 ng tumakas na suspek."], "category": "National", "title": ["Kapitana nilikida sa barangay hall"]},
{"content": ["\u2002\u2014\u2002Hina\u00adlughog ng mga awto\u00adridad ang dalawang bahay ni Ronnie Dayan na umano\u2019y lover at dating driver ni Senadora Leila de Lima sa Barangay Galarin ng bayang ito sa pamamagitan ng search warrant kamakalawa ng umaga.", "Tanging ilang mga kaanak at kasambahay lamang ang nadatnan ng mga awtoridad sa naturang mga bahay habang\u2002negatibo\u2002naman sa anumang armas ang \u00adbahay.", "Kaakibat nito ay hinalughog din ang bahay ng ilang pulis na sinasabing kamag-anak ni Da\u00adyan na sina PO1 Frankie Palisoc, na miyembro ng PNP-Urbiztundo; retired police Wilfredo Palisoc; Rodrigo Palisoc at William Licunan.", "Umapela pa si P01 Frankie Palisoc sa kaniyang kamag-anak na lumantad na upang ipagtanggol ang sarili dahil pati ang mga ito ay naaabala na sa mga nangyayari.", "Nilinaw\u2002naman\u2002ng PNP-Urbiztundo\u2002na walang kinalaman ang kanilang hakbang sa iniimbestigahang operasyon ng iligal na droga sa New Bilibid Prison (NBP) na kinasasangkutan ni Dayan kundi sa mga natatanggap nilang impormasyon na nag-iingat ito ng matataas na kalibre ng armas.", "Matatandaang pinapaaresto ng mga kongresista si Dayan matapos patawan ng contempt nang bigong duma\u00adlo sa mga ipinatawag na pagdinig ng House Committee on Justice hinggil sa illegal drug trade sa Bilibid."], "category": "National", "title": ["2 bahay ni Dayan hinalughog"]},
{"content": ["Akbay-akbay pa ng kanyang kaibigan nang pagbabarilin ang isang balikbayan nang hindi pa nakikilalang mga lalaki na riding in tandem habang ang biktima ay kalalabas lamang sa isang KTV Bar kahapon ng hatinggabi sa Makati City.", "Dead on the spot sa pinangyarihan ng insidente ang biktimang si Petronio Rosales Jr. nasa hustong gulang at naninira\u00adhan sa Brgy. San Antonio nang nasabing \u00adlungsod sanhi ng dalawang\u00ad tama ng hindi pa mabatid na kalibre ng baril sa ulo at sa katawan nito.", "Batay sa isinagawang imbestigasyon ng Makati City Police, dakong alas-12:20 ng hatinggabi nang maganap ang pamamaril sa biktima sa Yakal St. Barangay San Antonio, Makati City.", "Kalalabas lamang ng biktima sa isang KTV bar na kung saan kaakbay nito ang kanyang kaibigan (hindi na binanggit ang pangalan) habang naghihintay ng taxi na kanilang masasakyan.", "Habang sila ay nakatayo nang biglang sumulpot ang isang motorsiklo sakay ng dalawang lalaki na nakasuot ng helmet at sabay na binaril sa ulo at sa katawan ang biktima na agad nitong ikinamatay.", "Kinumpirma ni Barangay Chairman Resty Cajes ng Brgy. San Antonio na umuwi sa bansa\u00ad ang biktima upang asikasuhin nito ang kaso sa pagpatay sa kanyang kapa\u00adtid na si Loren Rosales na binaril din ng riding in tandem noong Hulyo 21 nang taong kasalukuyan.", "Napag-alaman\u2002pa nang maganap ang pamamaril sa biktima ito ay kanyang despedida dahil pabalik na ito ng London.", "Halos dalawang buwan nanatili si Petronio\u00ad sa bansa upang asikasuhin ang kaso ngunit bigo\u00ad itong maresolba dahil hanggang sa kasalukuyan ay hindi pa rin matukoy ang mga salarin na pumatay sa kapatid nito.", "Labis\u2002naman\u2002ang paghihinagpis ng mga kaibigan nito sa nangyaring pamamaril sapagkat anila napakabait at matulungin ang nasawing si Rosales.", "Tinitignan\u2002naman ngayon ng mga awtoridad kung ang pagpatay sa biktima ay may kinalaman sa kaso ng kanyang kapatid (Loren).", "Patuloy naman ang imbestigasyon ng Makati\u00ad City Police sa insidente at tinitignan narin ng mga ito kung nahagip ng close circuit television (CCTV) camera ang pamamaril sa biktima."], "category": "National", "title": ["Balikbayan nadale ng tandem"]},
{"content": ["Walong PNP officers at 20 non-commissioned officer sa Central Visayas ang sinibak sa puwesto at inilipat sa Police Holding and Accounting Unit sa Camp Crame.", "Ito ang inihayag ni Sr/Supt. Renato Renoballes Dugan, chief ng Regional\u00ad Personnel and Human Resources Development Division (RPHRDD) 7.", "Ayon kay Dugan, ito ay bahagi ng balasahan sapul nang manungkulan\u00ad bilang PNP chief si Director General Ronald dela Rosa.", "Gayunman, hindi na tinukoy pa ni Dugan ang mga pangalang mga sinibak pero ang mga ito ay nakatalaga sa Metro \u00adCebu at Cebu province na pawang may mga ranggong mula Chief Inspector hanggang Superintendent. Ang tatlo sa mga ito ay pawang mga nakata-laga sa Cebu Provincial \u00adPolice Office.", "Matatandaang simula\u00ad pa noong Hunyo ay umaabot na sa 123 pulis na ang inalis sa puwesto sa Central Visayas at itinapon sa mga malalayong lugar."], "category": "National", "title": ["28 pulis sibak sa Visayas"]},
{"content": ["Nasakote ng mga elemento ng Barbosa Police Community Precinct (PCP) ang tinatayang may P2 milyon ha\u00adlaga ng shabu sa isinagawang buy-bust operation habang arestado ang tatlong pusher kabilang ang dalawang babae kamakalawa ng gabi sa may Fraternal St. Quiapo, Maynila.", "Kinilala rin ni PSupt. Santiago Pascual, station commander ng MPD-Police Station 3 ang mga suspek na naaresto na sina Mera Canillas, 22; Gineline Castro, 27 at Jabbar Rataban, 30, pawang residente ng 391 Fraternal St. Quiapo, Maynila.", "Ayon kay Pascual, nasa 900 gramo ng shabu ang nakumpiska sa mga suspek matapos ang isinaga\u00adwang buy-bust operation.", "Nabatid na isang residente sa lugar ang nagbigay ng impormasyon sa pulisya kaugnay sa ginagawang pagbebenta ng shabu sa isang bahay sa may Fraternal St. kaya kaagad na nagkasa ng buy-bust operation ang pulisya pasado alas-10:00 ng gabi na tumagal hanggang kahapon ng madaling-araw."], "category": "National", "title": ["P2M shabu nasabat sa Quiapo"]},
{"content": ["Inengganyo ni Pangulong Rodrigo Duterte ang mga Japanese businessmen na mamuhunan at magbukas ng mga negosyo sa Pilipinas.", "Sa naging talumpati ni Pangulong Rodrigo Duterte sa Philippine Economic Forum sa Japan kahapon ay binigyan-diin nito ang pagsusulong ng mas ma\u00adlakas na ugnayang pang-ekonomiya ng Pilipinas at Japan.", "Ayon kay Pangulong Digong, patuloy na magiging prayoridad ng Pilipinas ang relasyon sa Japan lalo na\u2019t pagdiriwang ang ika-60 taon ng bilateral relations sa pagitan ng dalawang bansa.", "\u201cWe look to Japan as a steady fulcrum in our regional engagements as the Philippines\u2019 first and only bilateral free-trade partner to date. It has been our top trading partner, top source of approved investments, and second major source of official development assistance,\u201d paghahayag ni Duterte.", "Samantala, sa isang luncheon na inihanda ng Japanese business organizations ay nagpaabot din ng mensahe at labis na pasasalamat si Pangulong Duterte sa mga negosyanteng Hapones."], "category": "National", "title": ["Duterte sa Japan: \u2018Pinas open for business"]},
{"content": ["Isasailalim ng Department of Health (DOH) sa Code White alert ang lahat ng DOH-retained hospitals at regional offices sa buong bansa ngayong panahon ng Undas.", "Sinabi ni Health Sec. Paulyn Jean B. Rosell-Ubial, idedeklara nila ang Code White Alert mula Oktubre 30-Nobyembre 2 bilang paghahanda sa anumang kaganapan o mga health-related incidents sa Araw ng mga Patay.", "Nalaman na ang Code White Alert ay idinideklara ng DOH sa panahong nagkakaroon ng malawakang pagtitipon o anumang national event at kung may posibilidad na magkaroon ng emergency conditions na nangangailangan ng agarang atensyong medikal.", "Ayon pa kay Ubial, dapat ding lahat ng medical teams ay nakaantabay at handang rumesponde sa anumang emergency.", "Tuwing panahon ng Undas, dumadagsa ang mga mamamayan sa mga sementeryo upang bisitahin at ipagtirik ng kandila ang puntod ng kanilang mga mahal sa buhay.", "Samantala, bilang paghahanda sa Undas, pinayuhan ng DOH ang publiko na maging maingat sa pagtungo sa mga sementeryo upang hindi dapuan ng sakit.", "Mas makabubuti umanong magbaon ng sariling pagkain at inumin at iwasang bumili ng pagkain mula sa mga ambulant vendors upang makaiwas sa food poisoning at mga food-borne illnesses."], "category": "National", "title": ["DOH, white alert sa Undas"]},
{"content": ["Buong pagmamala\u00adking sinabi kahapon ni Pangulong Rodrigo Duterte na mabubuhay ang mga Filipino kahit walang anumang tulong na manggagaling mula sa Amerika.", "\u201cWe will survive without the assistance of America. We will survive without the assistance of America. There will be a lesser quality of life, but we will survive,\u201d pahayag ni Duterte na nasa Tokyo para sa kanyang 3-araw na official visit nang magtalumpati sa Philippine Economic Forum.", "Kasabay nito ay hinimok ni Duterte ang mga negosyanteng Hapon na magpunta sa Pilipinas at mamuhunan.", "\u201cMaybe if you (Japanese businessmen) come to the Philippines, you just have to contend with the new dynamics of my country,\u201d sabi pa ni Duterte.", "\u201cWe will count on Japan for support in rural development and agriculture,\u201d dagdag ng Pangulo.", "Nanindigan din ang Pangulo na hindi pinapayagan ng kanyang gobyerno ang anumang extrajudicial killings sa gitna ng giyera kontra illegal drugs ng kanyang administrasyon.", "\u201cI assure you. It was never a \u2018state-sponsored\u2019 killings. Narco politics is already in my country. I lose an average of policemen, soldiers a day in the war on drugs,\u201d dagdag pa nito."], "category": "National", "title": ["We will survive!"]},
{"content": ["Nangingisda lang ng ebidensya si dating Sen. Ferdinand \u201cBongbong\u201d Marcos para magamit nito sa kanyang election protest laban kay Vice President Leni Robredo.", "Ito ang pahayag ng election lawyer ni Robredo na si Atty. Romulo Macalintal dahil hinaharang umano ng dating senador\u00a0 ang Commission on Election (Comelec) na isoli sa Smartmatic ang mga vote counting machines (VCMs) na hindi nagamit noong nakaraang eleksyon.", "\u201cFormer Senator Ferdinand Marcos is shooting in the dark and clearly fishing for evidence again in his election protest against Vice President Leni Robredo,\u201d ani Macalintal.", "Ayon sa abogado, walang basehan ang paghaharang ni Marcos sa Comelec kaya hindi umano ito dapat pansinin ng Presidential Electoral Tribunal (PET) dahil ang mga hindi nagamit ng VCMs ay hindi kasama sa kanilang election protest.", "Nais umano ni Marcos na maisailalim sa technical examination ang mga hindi nagamit na VCMs dahil sa paniniwala umano nito na maaaring nagkaroon ng switching ng mga makina at SD cards.", "\u201cThis shows that Marcos is again fishing for evidence. To subject said VCMs to technical examination is an admission that he is merely speculating and has no evidence on hand,\u201d ayon pa kay Macalintal.", "Sinabi ni Macalintal na hindi dapat payagan ang kapritsong ito ng natalong kandidato dahil mababalewala ang tiwala ng mamamayan sa sistema ng hustisya sa bansa.", "\u201dMarcos should not be allowed to fish for evidence and speculate on the results of his request for \u201ctechnical examination\u201d of the VCMs, which were not even used during the election.\u00a0 Clearly, he is shooting in the dark trying to create evidence to support his baseless and unmeritorious election protest,\u201d dagdag pa ng beteranong election lawyer."], "category": "National", "title": ["Bongbong \u2018nangingisda\u2019"]},
{"content": ["Nababahala ang grupong Freedom from Debt Coalition (FDC) sa pa\u00adngungutang ni Pangulong Rodrigo Duterte sa China.", "Sa inilabas na press statement ng FDC, iginiit ng grupo na hindi dapat nagpadalus-dalos sa pangungutang si Duterte lalo\u2019t tambak pa sa foreign\u00ad dept. ang Pilipinas.", "\u201cPresident Duterte\u2019s $9-billion new loans from China and intent to avail more Official Development Assistance (ODA) for deficit financing raised the urgency of conducting a comprehensive audit of all public debts along with the government\u2019s fiscal policies,\u201d pahayag ni Samm Gamboa, secretary general ng grupo.", "Ayon sa FDC, base sa kanilang inisyal na pag-aaral aabot ng hanggang P755.86 milyon ang babayarang interes ng Pilipinas sa China sa 2017 para lamang sa 13 loans, bukod pa rito ang babayarang P5.45 bilyon na principal ng utang.", "\u201cThese are just 13 out of 481 ODA-funded projects, excluding government debt securities,\u201d giit ni Gamboa.", "Pero ang higit na dapat bantayan ay ang mga \u201cquestionable projects\u201d at ayon sa FDC, kabilang dito ang: Philippine \u00adRural Development Project, Pampanga Development Flood Control, Bohol Irrigation Phase II, Angat Water Supply Optimization, Sixth Road Project, Power Sector Development Program, Help for Catubig Agricultural Advancement, Agra\u00adrian Reform Communities Project, Global Maritime Safety, Small Water Impounding Management, Third Elementary Education Project, Emergency Network Project at ang Southern Philippines Irrigation Sector."], "category": "National", "title": ["Hinay-hinay lang sa utang"]},
{"content": ["Hinikayat ng pamunuan ng Social Security System (SSS) ang mga mamahayag sa buong Pilipinas na isumbong sa kanilang tanggapan ang mga employer na hindi nagre-remit ng kanilang monthly contribution.", "Ito ang inihayag ni SSS vice president Marissa Bugante, ito ay upang mabigyan nila ang mga magsusumbong na mamahayag ng legal action bilang tulong narin umano sa mga mediaman na naaabuso ng kanilang mga employer.", "Sinabi ni Bugante na hindi dapat matakot ang mga mamahayag na isumbong ang kanilang employer na hindi nagbabayad ng kanilang monthly contribution sa SSS.", "Karapatan umano ng mga empleyado na ipaglaban lalo\u2019t ang nakasalalay umano ay ang benepisyong kanilang dapat matatanggap na naayon din sa batas ng Social Security Act.", " Ang hakbang na ito ng SSS ay ginawa makaraang matuklasan nilang karamihan umano sa mga publications at ilang broadcast company ay hindi naghuhulog ng monthly contribution sa SSS ng kanilang mga empleyado.", "Inihalimbawa ng SSS ang dalawang kumpanya na hindi na pinangalanan ang inireklamo ng mga reporter na agad umano nilang inaksyunan kung kaya\u2019t nakikinabang na ngayon ang nasabing mga reporter sa mga benipisyo ng nasabing ahensiya.", "Kaugnay nito ay sinabi rin ni SSS Assistant Vice president for Legal Department Operations Atty. Renato Jacinto Cuisia, na kahit gaano umano kaliit o kalaki ang negosyo ng mga employer ay obligasyon nilang irehistro ang kanilang mga empleyado dahil walang sinasabi ang batas sa \u2018required\u2019 na bilang ng mga manggagawa ng isang kumpanya bago ito i-report sa SSS.", "Dahil dito ay binalaan din ng SSS ang mga publication at broadcast companies na wala silang sisinuhin kung ang mga ito ay inireklamo at may paglabag sa Social Security Act at kanila itong kakasuhan at babawiin ang kontrata ng ads, ayon na rin sa panuntunan ng SSS."], "category": "National", "title": ["SSS ng mga taga-media, tinutukan"]},
{"content": ["Umapela ng tulong sa Kongreso si Pangulong Rodrigo Duterte para maresolba ang suliraning kinakaharap ng bansa sa illegal drugs.", "Aminado si Pangulong Digong na hindi nito kakayaning lutasin nang mag-isa ang napakabigat na problema na sa kanyang kampanya ay paulit-ulit na sinelyo ang \u201c3 to 6 months\u201d na solusyon at lusaw umano ito pagkatapos ng self-imposed deadline.", "\u201cWhat I am trying to say is, I will call maybe for a consensus dito sa itaas, lahat na mga senators, congressmen. Kasi napakabigat ho ng problema na ito at kung ako lang, sasabihin ko sa inyo, hindi ko kaya. Kasi\u2026Hindi ko kaya. I mean\u2026 Ano ang gawin ko dito patayin ko lahat? It\u2019s about almost a 10,000 networks spread all throughout the Philippines,\u201d pahayag ni Pangulong Duterte sa panayam ng media kahapon sa NAIA Terminal 2 bago ito lumipad patungong Japan para sa tatlong araw na official visit."], "category": "National", "title": ["PDU30 \u2018call a friend\u2019 na sa giyera vs droga"]},
{"content": ["Hindi solb si Sen. Sonny Angara, chairman ng Senate committee on ways and means, sa plano ni Pangulong Rodrigo Duterte na alisin ang VAT exemption ng mga seniors at persons with disability (PWDs) para makalikom ng dagdag na kita ang gobyerno.", "Mahalaga umanong aralin muna ito nang husto lalo pa\u2019t kakapasok pa lang sa exemption ng mga PWDs at ni hindi pa nila ito nae-enjoy.", "\u201cBagong batas pa lang itong sa PWDs at nakita naman nating hindi nila natitikman \u2018yung mga benepisyo ng batas eh parang kinukuha na,\u201d ayon pa kay Angara na siyang may-akda ng batas na nitong Marso lamang naipasa."], "category": "National", "title": ["Alis-VAT sa seniors, PWDs\u2026 \u2018Di pa nga nae-enjoy, babawiin na!"]},
{"content": ["Bago lumipad patu\u00adngong Tokyo, Japan para sa 3-araw na pagbisita, muling kumulo ang dugo ni Pangulong Rodrigo Duterte sa US at European Union na gaya ng dati ay tumanggap ng mura mula sa huli.", "Hindi rin nakaligtas ang media at pati na ang mga mayayamang kababayan na \u201cayaw umano sa kanya\u201d.", "\u201cI had a talk with (Department of Foreign Affairs) Secretary (Perfecto) Yasay and here\u2019s a guy his name is (Asst. Secretary of State Daniel) Russel, if you can just tone down our rhetoric. Ang sabi ni\u2026 Nag-usap daw sila sabi na \u2014 if you can just tone down your rhetoric against America. Sabi ko huwag ninyo akong ganunin. Every time sabihin na they threatened us pati itong EU, akala mo mas bright kaysa sa atin. Tapos sabihin, \u2018be careful, we will put you in prison.\u2019 P**ang *na subukan mo,\u201d anang Pangulo.", "\u201cLumabas \u2018yung human rights, State Department, Obama, EU (\u00adEuropean Union), ginanun ako. And every time they said, we will cut our assistance\u2026 Sabi ko sa kanila P**ang *na ninyo, huwag mo kaming ga\u00adwing aso. Do not\u2026You know\u2026 Sabihin mo na as if you\u2026I am a dog with a leash, tapos magtapon ka ng \u2014 pan doon sa malayo, hindi ko maabot.\u201d", "Muli ring pinalayas ng Pangulo ang mga dayuhan sa Pilipinas, \u201cSabi ko wala na tahimik na ako\u2026 \u2018Russel says Duterte\u2019s comments causing worries in business communities.\u2019 Eh \u2018di magsilayas kayo. Magtiis kami. We will recover I assure you. We will live and survive.\u201d", "Maging ang Enhanced Defense Cooperation Agreement (EDCA) sa pagitan ng Pilipinas at Amerika ay pinatungkulan nito ng mga katagang, \u201cforget it\u201d.", "\u201cIf I stay here long enough, one day that EDCA will\u2026If it is an Executive agreement then I will just\u2026I do not want to see any military man of any other nation except the Filipino soldiers. Iyan lang ang gusto ko,\u201d dagdag nito.", "Maging ang media ay tumanggap din ng mura mula sa Japan-bound na Pangulo kahapon. \u201cO. tingnan mo ang lumabas (sa headline ng isang broadsheet): Duterte sparks International Distress. *ang *na, kaliit-liit kong tao ba\u2019t ba ka mag-stress, nerbiyoso kayo. Kasi guilty.\u201d", "Hinggil naman sa patuloy pa ring batikos sa kanyang madugong \u2018war against drugs\u2019, ang mga mayayaman naman ang napagbuntunan ng Pangulo.", "\u201c\u2026and so what kung hindi sila bilib sa akin. Hindi naman ako bilib sa kanila. Kapag nagsabi, every time they make a comment about human rights vio\u2026which is really sinasakyan ng mga gago dito, pinapalaki nila. Maybe itong elite pati itong mga mayaman sa mundong ito, pati itong sa Pilipinas, ayaw sa akin. Eh leche kayo ayaw ko rin sa inyo,\u201d ani Pangulong Duterte sa panayam ng mga mamamahayag sa NAIA Terminal 2 bago ito lumipad kahapon."], "category": "National", "title": ["Mura pa more sa US, EU; T\u2019na lumilipad pati sa media"]},
{"content": ["Hindi pa rin nasosolusyunan, at ang masakit ay lumala pa nga, ang problema sa trapik kaya naman hiniling ng isang mambabatas na ikonsidera ni Pangulong Rodrigo Duterte ang appointment ni Transportation Sec. Arthur Tugade dahil hindi ito naging epektibo.", "Ayon kay Navotas Rep. Toby Tiangco, wala namang nagbago sa masikip na daloy ng trapiko sa Metro Manila sa kabila ng pagtiyak ni Tugade na agresibo niyang tututukan ang traffic crisis.", "\u201cBuhol-buhol pa din ang mga sasakyan sa lansangan malinaw na wala pa din improvement,\u201d pahayag ni Tiangco kung saan umaasa umano ang publiko na kung gaano agresibo ang kampanya laban sa illegal drugs ay ganun din ang atensyon na ibigay sa problema sa traffic.", "\u201cAlam natin na hindi\u00ad overnight lang ang pagresolba sa traffic pero sana naman kahit kaunti may pagbabago sa dami ng programa na inilalatag nila,\u201d giit pa ng mambabatas."], "category": "National", "title": ["Tugade, tsupi!"]},
{"content": ["Nag-isyu ng panuntunan ang Vatican kaugnay ng pagbabawal sa pagtatapon ng mga ashes o abo ng mga na-cremate na mga tao sa karagatan at maging sa pagtatago nito sa loob ng tahanan.", "Sa inilabas na Doctrinal Office ng Vatican, ipinaliwanag nito na ang mga cremated remains ay dapat manatili sa mga sagradong lugar na itinakda ng simbahan gaya ng mga sementeryo.", "Idinagdag pa ng Vatican na hindi rin pinapayagan ng simbahan na paghatian ng mga pamilya ng isang namatay ang abo nito at hindi ito ihahalintulad sa isang alahas.", "Ang nasabing hakbang ng Vatican ay bunsod ng patuloy na pagdami ng bilang ng mga pamamaraan ng ibang tao kung paano itinatago ang abo ng kanilang mahal sa buhay gaya ng pagkalat sa karagatan, paglagay sa isang halaman, ikinakabit sa diamond at ang iba ay inilalagay pa sa bala ng baril bilang pampasuwerte.", "Base sa tradisyon ng simbahan mas pinapaboran ang paglibing sa lupa sa mga pumanaw na ngunit sa mga nakalipas na panahon ay tinanggap na rin bilang opsyon ang cremation.", "Sinabi ni Cardinal Gerhard Muller, prefect ng Congregation for the Doctrine of the Faith, ipinagbabawal din ang estilo ng ilan na permanenteng ilagay sa bagay ang abo ng isang nasawi.", "\u201cCaring for the bodies of the deceased, the church confirms its faith in the resurrection and separates itself from attitudes and rites that see in death the definitive obliteration of the person, a stage in the process of reincarnation or the fusion of one\u2019s soul with the universe,\u201d pahayag pa ni Cardinal Muller.", "Nakaatang naman ang desisyon sa lokal na kura-paroko o sa obispo ang pagbibigay ng permiso na manatili sa pribadong bahay ang abo kung may ma\u00adbigat na dahilan."], "category": "National", "title": ["Vatican: Abo ng yumao bawal ikalat, itago sa bahay"]},
{"content": ["Bukod sa nakakaalarmang \u2018foreign policy\u2019 na nag-iitsa-puwera sa Amerika, malaking isyu sa Japan, ang bansang binibisita ngayon ni Pangulong Rodrigo Duterte, ang \u2018chewing gum\u2019 nito, pananamit at \u201cinformal style\u201d sa kabuuan lalo pa\u2019t ang Japan ay may mataas na pagpapahalaga sa \u2018formality at \u00adpoliteness\u2019.", "Kahapon ay kinarga ng iba\u2019t ibang news agencies, kabilang ang FOX News, ang hindi pangkaraniwang \u201cconcern\u201d ng Japanese officials sa bumibisitang Pangulo ng Pilipinas na dumating na sa Tokyo kahapon para sa 3-day visit.", "Hindi kaila na ang Japan ay kilala sa pagi\u00adging pino at sensitibo sa galaw at gawi o asal ng isang tao. Partikular sa ikinakabahala ngayon ng mga Japanese officials ay kung paano magbi-behave si Pangulong Duterte sa harap ni Prime Minister Shinzo Abe, lalo na sa harap ni Emperor Akihito \u2014 na isang sagradong nilalang para sa mga Hapon \u2014 sa darating na Biyernes.", "\u201cWhen (Duterte) will make a courtesy visit to the Emperor, his behavior during the event could have a major impact. I trust he understands the consequences and he would not do such a thing (as chewing gum), but I do hope the \u00adPhilippine side to remind him of that particular point,\u201d sabi ni Itsunori Onodera, isang senior lawmaker na miyem\u00adbro ng ruling \u00adLiberal Democratic Party, sa panayam ng isang Fuji TV talk show noong Linggo.", "Sa paulit-ulit na pagpapalabas ng video footage sa mga istasyon ng telebisyon sa Japan ng katatapos na state visit ni Pangulong Duterte sa China, partikular sa hindi ma-take ng mga Hapon ay ang pagnguya-nguya ng Philippine leader ng chewing gum sa pakikipagkamay, pakikipagpulong sa mga matataas na opisyal ng China at hanggang sa pagpirma ng mga kasunduan.", "Pati ang pamumulsa ni Pangulong Duterte sa presensya ng Chinese President ay hindi nakalagpas sa sensitibong mata ng mga Hapon. Hindi rin umano akma ang pagsusuot nito ng business suit sa okasyon na dapat ay pormal na Barong Tagalog ang nire-require na kasuotan.", "Kumukunot din ang noo ng mga Hapon sa naka\u00adbukas na mga butones sa pang-itaas na damit ni Pangulong Duterte, sa \u2018informal\u2019 na pantalon nito, partikular ang maong, at ang hindi nito pagsusuot ng medyas sa sapatos.", "\u201cIt\u2019s unbelievable. I have never seen anything like that!\u201d komento ni Kunihiko Miyake, former diplomat at political analyst. \u201cHow could he dare to behave in ways that could cause his host to lose face.\u201d", "Pero maliban sa kanyang asal at \u2018rough side\u2019, nakatutok din ang Japan sa pag-anghang ng pakikitungo ng Philippine leader sa Estados Unidos na kanilang \u2018major ally\u2019.", "Nauna nang inamin ni Japanese Foreign Minis\u00adter Fumio Kishida na lumikha ng pag-aalala ang mga binibitiwang pahayag ni Duterte laban sa Amerika kaya\u2019t sinabi nito sa mga mamamahayag na tatanungin niya ang Pangulo tungkol dito sa kanilang paghaharap kagabi at uungkatin din ito ni Prime Minister Abe sa kanilang formal talk ngayong araw."], "category": "National", "title": ["ASAL NI PDU30 \u2018BIG ISSUE\u2019"]},
{"content": ["Tatlo ang patay samantalang isa pa ang sugatan sa salpukan ng kotse at motorsiklo sa National Highway, Brgy. Sampaloc, sa Pagsanjan, Laguna kamakalawa ng hatinggabi.", "Batay sa report ng Pagsanjan Police, dakong alas-12:10 ng hatinggabi, magkaangkas sa motorsiklo ang mga biktimang sina Victor Abad, 47-anyos at Jayson Mejilla, 41, at patungo sa direksyon ng Pagsanjan nang pagsapit sa may arkong bato ng Pagsanjan ay masalubong nito ang kotseng minamaneho ng negosyanteng si Vernon Gregana, 47.", "Dahil pareho umanong mabilis ang takbo \u2018di na nagkaiwasan ang dala\u00adwang sasakyan at head on na nagkabanggaan ang mga ito.", "Sa lakas ng impact dead on the spot ang dri\u00adver ng motorsiklo samantalang isinugod pa sa ospital ang back rider na si Mejilla at ang driver ng kotse na si Gregana suba\u00adlit kapwa ideneklarang dead-on-arrival ng doktor.", "Sugatan naman ang isa pang pasahero ng kotse na si Merwin Conchada."], "category": "National", "title": ["Kotse vs motorsiklo, 3 dedo"]},
{"content": ["Arestado ang isang mag-asawang Filipino matapos makumpiskahan ng karne ng baboy na itinatago at ibinebenta sa bahay ng mga ito sa bansang Kuwait.", "Sa ulat ng Arab Times Online, nakumpiska ng mga tauhan ng Al Fintas at Ahmadi ang tinatayang 30 kilo ng smuggled pork sa inuupahang apartment sa Mahboula sa mga suspek na Filipino na kinilala lamang sa inisyal na M at J.", "Sinasabing napatunayan ng mga awtoridad na nagbebenta ng karne ng baboy ang mga suspek sa hala\u00adgang KD 9 kada kilo.", "Base sa pulisya, nakatanggap ang mga ito ng sumbong hinggil sa iligal na gawain ng mga suspek kung kaya\u2019t nagsagawa ng operasyon hanggang sa makita sa pag-iingat ng mga ito ang mga nakatagong mga karne ng baboy.", "Magugunitang mahigpit na ipinagbabawal ng batas sa Kuwait, na isang Muslim country, ang pagpasok ng mga karne ng baboy dahil sa labag ito sa kanilang paniniwala."], "category": "National", "title": ["Mag-asawang Pinoy arestado sa pork meat sa Kuwait"]},
{"content": ["Dalawa sa mga sinasa\u00adbing \u2018supervisor\u2019 sa drug operations ng tinaguriang\u00ad drug\u2002lord\u2002ng Eastern\u00ad \u00adVisayas na si Kerwin \u00adEspinosa ang naaresto sa isang entrapment opera\u00adtion ng mga tauhan ng \u00adNational Bureau of Investigation (NBI) sa Bohol.", "Base sa report na nakarating sa Camp Crame, kinilala ni Atty. Rennan Augustus Oliva, chief ng NBI Provincial Office sa Bohol ang mga suspek na sina Victor Aguilar, 36 at Marlowe Dano, 25, kapwa residente ng Balilihan, Bohol.", "Sina Aguilar at Dano ay inaresto sa isang bus terminal\u2002sa\u2002Tagbilaran City\u2002makaraan\u2002nilang bentahan ng shabu ang isang NBI agent na nagpanggap na poseur-buyer.", "Nabawi\u2002mula\u2002sa mga suspek ang halos ay P300,000 na halaga ng shabu, dalawang cal. 45 na baril at mga bala."], "category": "National", "title": ["2 tauhan ni Kerwin arestado"]},
{"content": ["Nagsagawa ng emergency landing ang isang eroplano matapos na makaramdam ng pagkahilo ang mga pasahero at flight crew nito habang nasa ere sa Vancouver, Canada.", "Ayon sa ulat, napilitang mag-divert sa Vancouver, Canada ang British Airways flight mula San Francisco papuntang London nang makaramdam ng hindi maganda ang isa nilang cabin crew at ilang mga pasahero.", "Lumipad ang Airbus A380 mula sa San Francisco kung saan ilang sandali pa ay nabulabog ang ilang pasahero at crew nito dahil sa marami ang nakaramdam ng pagkahilo kung kaya\u2019t napilitang mag-emergency landing sa Vancouver.", "Base sa inisyal na imbestigasyon, lahat ng 25 crew ng eroplano kabilang ang tatlong piloto at dalawang pasahero ang agad na isinugod sa ospital ilang oras matapos lumapag ang flight BA286."], "category": "National", "title": ["25 plane crew, pasahero nahilo sa ere"]},
{"content": ["Aabot sa 60 police trainees ang nasawi habang nasa 117 iba pa ang sugatan sa pag-atake ng mga\u2002armadong\u2002lalaki sa isang police trai\u00adning center sa bansang P\u00adakistan.", "Ayon sa ulat, limang kalalakihan na armado ng matataas na kalibre ng baril at nakasuot ng suicide vest ang umatake sa\u2002mga\u2002nasabing\u2002police trainees na noon ay natu\u00adtulog sa Balochistan Police College na nasa southwestern province na Balochistan.", "Unang tinarget ng mga suspek ang watch tower sentry ng academy bago pumasok sa grounds ng paaralan.", "Sinabi ni Noor Hag Baloch, health official sa lugar, nasa 117 na katao ang naitalang sugatan at karamihan sa kanila ay pawang police trainees habang ang iba ay paramilitary troops.", "Pinasok ng mga suspek ang academy at hinostage ang aabot sa 500 police recruits kung kaya\u2019t agad na nagsagawa ng operasyon ang military commandos ng Pakistan para masagip ang mga hostage.", "Ilang sandali pa ay nakarinig ng dalawang magkasunod na malakas na pagsabog na nasundan ng putok ng baril hanggang sa tatlo sa mga suspek ang napatay.", "Habang ang dala\u00adwang kasama ng mga ito ay nagpasabog ng kanilang sarili.", "Ang\u2002mga\u2002suspek ay\u2002kasapi\u2002ng\u2002Al-Alimi faction ng Lashkar-e-Jhangvi na kaalyado ng P\u00adakistani Taliban."], "category": "National", "title": ["60 police trainees patay sa atake"]},
{"content": ["Matapos ang 14 na araw na palutang-lutang sa karagatan ay nailigtas kamakalawa ng hapon ang tatlong mangingisda na mula sa Catanduanes na napaulat na nawala sa kasagsagan ng bagyong Karen.", "Ayon sa ulat na nakuha sa Police Regional Office (PRO) 5 sa Camp SimeonOla,\u2002kamakalawa ng hapon ng masagip ng mga mangingisda sa karagatan ng Sabang, Borongan City, Eastern Samar ang mga mangingisdang sina Zaldy De Jesus, 41, Reise Del Valle, 38, at Luis Tupig, 37-anyos.", "Halos lantang gulay na umano ang mga nasa\u00adbing mangingisda nang matagpuang\u2002palutang-lutang sa karagatan kaya agad itong sinagip ng mga kapwa mangingisda at idiniretso sa ospital.", "Ayon sa mga nasagip na mga mangingisda pauwi na sana sila galing sa laot nang salubungin sila ng bagsik ng bagyong Karen\u2002noong\u2003Oktubre 11 at hampasin ng mala\u00adlaking alon ang kanilang bangkang de motor hanggang sa ito ay masira.", "Hindi pa naman masyadong makausap ang mga mangingisda dahil sa\u2002sobrang\u2002panghihina na ngayon ay nagpapa-galing sa Eastern Samar Provincial Hospital kaya hindi pa nila maipahayag kung paano ang kanilang ginawa upang makasalba ng 14 na araw sa gitna ng karagatan."], "category": "National", "title": ["3 nawawalang mangingisda na-rescue"]},
{"content": ["Todo alerto ngayon ang Police Regional Office ng Central Visayas matapos makatanggap ng report na nakapasok sa nasabing lugar ang mahigit sa anim na kasapi ng bandidong Abu Sayyaf Group (ASG) na pinamumunuan ng isang Commander Messiah.", "Ayon kay Supt. Julian Entoma, hepe ng regional Intelligence Division ng PRO-7, base sa intelligence report, ang sinasabing grupo na nakapasok sa lugar ay nagpaplanong maglunsad ng mga kidnapping activities sa lugar gayundin ang maglunsad ng mga pambobomba sa Cebu.", "Sa layong mapigilan ang marahas na pangyayari, pinakikilos na ng pulisya ang kanilang intelligence network upang matukoy ang kinaroroonan ng mga suspek.", "Humingi na rin ng tulong ang pulisya sa Muslim community sa Cebu at maging ang management ng mga malls at iba pang establisimiyento sa lalawigan upang matiyak na hindi sila malulusutan ng anumang terror o criminal attack."], "category": "National", "title": ["PNP sa Visayas alerto sa ASG"]},
{"content": ["Natapos na ng Department of Agrarian Reform (DAR) ang proyektong patubig sa mga taga-Davao del Norte.", "Ayon kay DAR Secretary Rafael Mariano, ang irrigation facility ay nagkakahalaga ng P9.94 million at magsisilbi sa mahigit 4,000 magsasaka ng Brgy. Dagohoy sa Talaingo, Davao del Norte.", "\u201cThe facility will irrigate the farm lots to help increase the farmers\u2019 harvest. This is part of the department\u2019s goal to improve the lives of the farmer-beneficiaries,\u201d ani Mariano.", "Ang Dagohoy Communal Irrigation Project ang magsisilbing patubig sa tinatayang 49 hectares na sakahan ng mga taga-Talaingo."], "category": "National", "title": ["Patubig sa Davao del Norte"]},
{"content": ["Suportado ng Department of Agrarian Reform (DAR) ang programang palakasin ang industriya ng saging sa Davao.", "Binisita ni DAR Secretary Rafael Mariano ang banana plantation sa Kapalong, Davao del Norte upang alamin ang kagyat na pangangailangan upang mapalakas ang produksyon ng saging.", "Kinausap din ng kalihim ang mga magsasaka at trabahador ng AMS Kapalong Agrarian Reform Beneficiaries Employees Multi-Purpose Cooperative (AMSKARBEMCO).", "Inatasan ni Mariano si Regional Director John Maruhom ng DAR Region 11 na bigyan ng mabilis na ayuda ang mga magsasaka at mga namamasukan sa plantasyon upang masigurong hindi sila napagkakaitan ng benepisyo at tulong mula sa pamahalaan."], "category": "National", "title": ["Banana industry palalakasin"]},
{"content": ["Hindi pa man umaabot ng 24 oras mula nang pumuga sa kanilang selda ang 12 inmates ng Malvar Municipal Police Station (MPS) sa Malvar Batangas, ay nasakote na ang pito sa kanila at pawang balik-selda na kahapon ng umaga.", "Napag-alaman\u2002ng Abante, na nagsagawa ng malawakang manhunt operation\u2002ang\u2002Malvar MPS, Batangas Provincial Intelligence Branch (PIB), Batangas Provincial Public Safety Company (PPSC) at Regio\u00adnal\u2002Intelligence\u2002Unit (RIU) sa bayan ng Mataas na Kahoy at Tanauan City, pawang sa Batangas, habang sinuyod din ang T\u00adiaong at Pagbilao sa Quezon Province, kasunod ng pagpuga ng mga inmates noong Linggo ng madaling-araw.", "Alas-kuwatro\u2002ng umaga kahapon ay balik-selda na sina El King Leonida, Melvin Ona, Arvie Villegas, Artemio Castillo Jr., John Raniel Castillo, Morris Rap Publico, pawang sangkot sa kaso ng iligal na droga, habang murder case naman ang kay Freddie Santos.", "Patuloy pang pinaghahanap sina Noel M\u00adalpas, Leodegario\u2002Lara\u2002Jr, D\u00adiego Barola, Jerald Rivo at C\u00adarissa Salagan, anumang impormasyon hinggil sa mga puganteng nabanggit ay maaa\u00adring i-text o itawag sa Malvar MPS 0915-3366-396."], "category": "National", "title": ["7 sa 12 pugante balik-selda"]},
{"content": ["Maagang\u2002naglibot\u2002ang\u2002grupong\u2002EcoWaste C\u00adoalition (EWC) sa mga sementeryo upang paalalahanan ang publiko na \u2018wag gawing basurahan ang mga puntod ngayong Undas.", "Iginiit ng EWC sa publiko\u00a0 na gawing \u2018litter-free\u2019 ang mga sementeryo ngayong nalalapit na ang paggunita ng Undas.", "Sa isang symbolic protest, nagsagawa ng public awareness at cleanup drive ang grupo sa Manila North Cemetery kung saan ipinakita ang masamang epekto ng basura hindi lamang sa kalusugan ng publiko kundi sa dignidad ng mga namayapa.", "\u201cRespect the Cemetery.\u00a0 It\u2019s Not Your Trash Can. Littering disrespects the dead as well as the living. This bad habit must stop,\u201d giit ng grupo.", "Ayon kay Ochie Tolentino, Zero Waste Campaig-ner ng EcoWaste Coalition, maglilibot sila sa mga sementeryo hanggang sa mismong araw ng Undas sa November 1 upang masigurong hindi mababalahura ang taimtim na pag-alala sa mga namayapa.", "Inilunsad ng grupo ang \u2018litter-free Undas\u2019 dahil sa pangambang maulit taun-taon ang tambak na basu\u00adrang naiiwan sa mga sementeryo."], "category": "National", "title": ["Hindi basurahan ang sementeryo!"]},
{"content": ["Umabot sa 17-katao ang bumulagta simula\u00a0 kamakalawa hanggang kahapon ng umaga sa patuloy na anti-drug operation ng pulisya sa magkakahiwalay na lugar sa Metro Manila.", "Sa Para\u00f1aque at Taguig , tatlong\u00a0 hinininalang tulak ng droga ang nasawi nang pagbabarilin kahapon ng alas-12:50 ng madaling-araw sa Saint Thomas St. Lopez Creek Side, Brgy. San Isidro. Kinilala ito na sina Allan Manitid, 43, bar\u00adker;\u00a0 Raymundo Ferrer, 30, dispatcher at Richard Fud, 27, na nagtamo ng tig-apat na tama ng baril sa katawan.", "Sa Quezon City, apat ang nasawi sa buy-bust ope\u00adration sa No. 949 Hona St., Sitio San Roque II, Brgy. Bagong\u2002Pag-asa,\u2002Quezon City na kinilalang sina Ricardo Mamaril,\u00a0 Mark Charlie Ang, Jeff Kenneth Firmalino at Ray Dolin.", "Tatlong bangkay naman ng hindi kilalang kalalakihan\u2002ang\u2002nakitang magkakatabi\u2002sa\u2002isang damuhan sa Champaca St., Brgy. Pasong Putik, QC.", "Ang tatlong bangkay ay nakitaan ng matin\u00adding pasa nang pagkakasakal sa leeg. Dalawa sa mga ito ay nakasuot ng t-shirt at short pants habang ang isa ay naka maong na pantalon at t-shirt. Tatlo pa sa Brgy. Payatas at Brgy. Nagkakaisang Nayon ang iniulat na namatay na may kina\u00adlaman din sa droga", "Samantala, isang Muslim na umano\u2019y drug pusher ang napatay sa Maharlika Village, Taguig City kahapon ng umaga. Hindi na umabot ng buhay sa ospital si Anwar Hasan, taga-Sitio Imelda, Brgy. Maharlika.", "Sa\u2002Mandaluyong City, nakagapos ang da\u00adlawang kamay at nakabalot ng tela ang mukha ng isang lalaki na tadtad ng bala sa katawan. Nasa 30-35-anyos,\u2002nakasuot ng puting sando at short pants ang bangkay na\u00a0 nakita sa Brgy. Plainview kamakalawa ng gabi.", "Sa Caloocan City, nasawi sina Rowena Tadeo, 38 at Fernando Papa, alyas \u2018Bochok\u2019.\u00a0 Inaalam pa kung may kinalaman sa illegal drug trade ang mga nasawi."], "category": "National", "title": ["2 araw lang: 17 bumulagta sa Metro Manila"]},
{"content": ["Muli na naman nagka-aberya ang biyahe ng tren matapos nagpatupad ng provisional service ang pamunuan ng Metro Rail Transit (MRT-3) kahapon ng hapon.", "Batay sa service status report ng MRT-3, nabatid na dakong alas-2:06 ng hapon nang magpatupad sila ng provisional service mula Shaw Boulevard Station hanggang Taft Avenue Station lamang.", "Nag-ugat ito matapos ang pagkakaroon ng signaling problem sa southbound lane ng North \u00adAvenue\u2002Station-Santolan Anapolis, dakong ala-1:54 ng hapon, na nagdulot ng service interruption, kaya\u2019t napilitan pababain ang mga pasahero.", "Hindi naman kaagad naayos\u2002ang\u2002problema kaya\u2019t kinailangang paik\u00adliin ng MRT-3 ang biyahe ng kanilang mga tren mula Shaw Boulevard hanggang Taft Avenue lamang.", "Alas-3:50 ng hapon nang ibalik na sa normal ang operasyon ng biyahe ng mga tren ng MRT3.", "Ang MRT-3 ang nag-uugnay sa North Avenue, Quezon City at Taft Avenue, Pasay City via Epifanio Delos Santos Avenue (EDSA)."], "category": "National", "title": ["MRTirik paulit-ulit-ulit"]},
{"content": ["Sinampahan ng Office of the Special Prosecutors (OSP) ng Office of the Ombudsman ng kasong katiwalian at paglustay sa pera ng bayan si dating Iloilo Rep. Judy Syjuco dahil sa mga biniling cellphones na hindi umano naideliber sa kanyang distrito.", "Bukod sa misis ni dating Technical Education, Skills Development Authority (TESDA) secretary Augusto Syjuco, kinasuhan din ang mga miyembro umano ng Bids and Awards Committee (BAC) ng noo\u2019y Department of Transportation and Communication (DOTC) na sina\u00a0 Domingo Reyes Jr., Elmer Soneja, Ildefenso Patdu Jr., Rebecca Cacatian, Venancio Santidad, Geronimo Quintos, Marcelo Desiderio Jr. at Danilo de la Rosa.", "Sinampahan din ng kaso ang\u2002may-ari ng West Island Beverage Distributor na si Domingo Samuel Jona\u00adthan Ng kung saan binili umano ang may 1,582 unit ng Nokia 1100 na nagkakahalaga ng P5.9 milyon.", "Base sa isinampang kaso, mula umano sa pork barrel ng mambabatas ang nasabing halaga na ginamit para sa pagbili ng mga nabanggit na cellphones noong aktibo ito sa Kongreso."], "category": "National", "title": ["Ex-solon sa cell phone scam"]},
{"content": ["Bibilang pa ng mula 15 araw hanggang isang buwan bago pa maibalik sa bansa ang tinaguriang Eastern Visayas drug lord na si Kerwin Espinosa mula sa bansang Abu Dhabi.", "Ito ang inihayag ni Philippine National Police (PNP) chief, Director General Ronald dela Rosa na nagsabing ito ay dahil sa rigid immigration policies ng Abu Dhabi kung saan naaresto si Kerwin noong nakaraang linggo.", "\u201cWala pa. Mahirap doon, very rigid \u2018yung kanilang policies doon sa actual (deportation). Wala tayong standing extradition treaty sa kanila,\u201d wika pa ni Dela Rosa.", "Sinabi ni Dela Rosa na sa ngayon ay patuloy ang pakikipag-ugnayan\u2002nila sa INTERPOL.", "Sa kabila ng patuloy na pagkaantala, kumpiyansa pa rin si chief PNP na maibabalik si Kerwin sa bansa para harapin ang mga kasong naghihintay dito."], "category": "National", "title": ["Kerwin Espinosa 15 araw pa bago maiuwi"]},
{"content": ["Nagbunga\u2002na\u2002ang magandang relasyon ng Pilipinas at China makaraang magbigay ng P95 milyon ang huli para sa disaster relief sa mga na\u00adging biktima ng bagyong K\u00ad\u00ada\u00adren at Lawin.", "Sa inilabas na kalatas ng Chinese Embassy, ang financial aid ng People\u2019s Republic of China ng P50 milyon at nangakong magdaragdag ng P35 mil\u00adyon para sa Philippine anti-disaster efforts.", "\u201cThe Red Cross So\u00adciety of China will also provide a humanita\u00adrian aid of USD 100, 000 to the Philippines. Up to now, the overall amount of aid from the Chinese side is about 90 million Pesos,\u201d ayon sa Chinese embassy.", "Sinasabing\u2002nagpara\u00adting na rin ng simpatiya at pakikidalamhati si Chinese President Xi Jinping kay Pangulong Rodrigo Duterte noong magkausap ang mga ito sa Beijing noong Oktubre 20 habang nananalasa ang bagyong Lawin sa Pilipinas.", "Samantala,lumobo na sa P10.2 bilyon ang lawak ng pinsala sa pananim ng super typhoon Lawin sa Region 2.", "Ito ang huling datos na nakalap ng Department of Agriculture (DA) sa paglilibot ni Secretary Manny Pi\u00f1ol sa Hilagang Luzon na hinagupit ng bagyong Lawin.", "Dahil dito, inatasan ni\u2002Pangulong\u2002Rodrigo Duterte si Pi\u00f1ol na madaliin ang pamimigay ng tulong sa mga sinalanta ng bagyo."], "category": "National", "title": ["China nag-donate ng P95M sa \u2018Lawin\u2019 victims"]},
{"content": ["Kahit luhaan at nawalan ng trabaho ay masaya pa ring dumating kahapon ng hapon ang 154 na overseas Filipino worker (OFW) mula sa Jeddah, Saudi Arabia, sa Ninoy Aquino International Airport (NAIA) Terminal 1 sa Pasay City.", "Ala-1:30 ng hapon nang dumating ang mga manggagawang Pinoy at lumapag ang kanilang sinasakyang Saudi Airlines Flight SV-872 sa NAIA Terminal 1.", "Ayon kay Carl Dominguez, director ng Overseas Worker and Welfare Administration (OWWA) ang grupo ng OFW ay ikawalong batch na napauwi sa ilalim ng repatriation program ng ahensya.", "Sinabi ni Dominguez na ang mga nasabing bilang ng mga OFWs na ito ay pawang mga nawalan ng trabaho sa pinapasukang kumpanya mula sa Construction firm na Saudi Oger dahil sa krisis sa langis sa Saudi.", "Ipinangako naman ng Department of Foreign Affairs (DFA) sa pamamagitan ni Muhammad Noordin Limondot, foreign service officer special assistant ng Office of the Undersecretary for Migrant Workers Affair na pipilitin nilang makuha ang mga benepisyo at sweldong hindi nabayaran sa kanila ng Oger company.", "Sinabi pa ni Dominguez ang mga OFWs ay tatanggap ng tulong mula sa OWWA sa ilalim ng tinatawag na \u2018Asis Well\u2019. Ito ay para sa kanilang kapakanan tungo sa pagbigay ng trabaho pang lokal at pang abroad kabilang din ang pagbibigay ng livelihood bukod pa ang libreng pamasahe patungong probinsya habang ang iba naman ay maaaring pansamantalang manatili sa halfway house ng OWWA.", "Sa talaan, simula pa noong Hulyo hanggang Oktubre 24 ng taong kasalukuyan ay umaabot na sa 2,031 ang kanilang napauwi sa Pilipinas.", "Nasa 346 mula sa Alcobar, 700 sa Jeddah at 985 naman sa Riyadh na nawalan ng mga trabaho sa Saudi Arabia.", "Tiniyak naman ng pamunuan ng OWWA at DFA na tuluy tuloy ang programa para mapauwi ang iba pang displaced OFWs sa Kingdom of Saudi Arabia."], "category": "National", "title": ["Mga Kwentong OFWs: 154 manggagawa balik-Pinas"]},
{"content": ["Patay ang dalawang pinaghihinalaang drug traffickers nang maki\u00adpagbarilan sa mga awtoridad na nagresulta rin sa pagkakasamsam ng bulto ng mga kemikal sa isinagawang pagsalakay ng pinagsanib puwersa ng Philippine National Police Anti-Illegal Drugs Group (PNP-AIDG) at Philippine Drug Enforcement Agency Special Enforcement Service (PDEA-SES) sa isang shabu laboratory sa lalawigan ng Isabela kamakalawa ng hapon.", "Kinilala ni PNP Chief P/Director General R\u00adonald \u2018Bato\u2019 dela Rosa ang mga napatay na suspek na sina Kim Punzalan Uy; gumagamit ng mga alyas na Atong Lee, Chua at Lung at isang hindi pa nakilalang lalaki.", "Ayon kay PDEA De\u00adputy Director General for Operations Ricardo Quinto, na ang mga suspek ay pawang hinihinalang miyembro ng isang big time drug syndicates na nag-o-operate sa bansa.", "Kahapon ng umaga ay pinangunahan ni Dela Rosa ang pag-inspeksyon sa nalansag na shabu laboratory na kung saan nasamsam ang bultu-bulto ng mga kemikal na ka\u00adyang mag-prodyus ng 400 kilo ng shabu sa isang gawaan o sa loob ng isang linggong produksyon na aabot sa bilyong halaga.", "Bandang alas-3:30 ng hapon nitong Linggo, bitbit ang search warrant at ni-raid ng pinagsanib na PNP-AIDG, PDEA-SES ang nasabing shabu laboratory sa compound ng 101 Prenza Street, Maharlika highway, Cauayan City, Isabela.", "\u201cThis is really big and high-tech. In fact, according to PDEA (Philippine Drug Enforcement Agency), this facility is capable of producing a minimum of 200 kilos per cycle which covers one week and maximum of 400 kilos per cycle,\u201d ayon pa kay Dela Rosa.", "\u201cSo, you can just imagine if every week it can produce 400 kilos, there will be huge distribution,\u201d dagdag pa nito.", "Inihayag pa ni Dela Rosa na may mga indikasyon na nag-o-operate na ang nasabing shabu laboratory \u2018di tulad ng kanilang nadiskubre sa paanan ng Mt. Arayat sa Pampanga na mag-uumpisa pa lamang ng salakayin ng mga awtoridad noong nakalipas na buwan.", "Sinabi pa ni Dela Rosa na papasok pa lamang ang raiding team sa compound ng shabu laboratory ay sinalubong na ang mga ito ng pagpapaputok ng mga suspek na nauwi sa palitan ng putok na agad na ikinasawi ng dalawang suspek.", "Ayon pa kay Dela Rosa, ang matagumpay na raid ay matapos ang surveillance operation sa lugar .", "Isinagawa ang raid sa bisa ng search warrant na inisyu ni Judge Bernelito Fernandez ng Quezon City Regional Trial Court (RTC) Branch 101.", " Nakumpiska ng mga awtoridad ang bulto ng mga kemikal sa paggawa ng shabu, nasamsam din sa operasyon, ang isang cal. .45 pistol, isang cal. .9 MM pistol, isang Toyota Hi\u2013Lux na may plakang ABB-3553 at mga a\u00adpparatus sa paggawa ng shabu."], "category": "National", "title": ["Shabu lab nadiskubre sa Isabela"]},
{"content": ["Naghain ng petisyon sa Korte Suprema si self-confessed hitman Edgar Matobato na humihiling na ilipat ang kaso nitong illegal possession of firearms mula sa Davao Regional Trial Court sa korte sa Manila.", "Sa 16-pahinang petisyon na isinampa ng abogado ni Matobato na si Atty. Jude Josue Sabio, hiniling ng uma\u00adming miyembro ng Davao Death Squad (DDS) sa Supreme Court (SC) sa pamamagitan ng Office of the Court Administrator, na ilipat sa Manila court ang dinidinig nitong kaso.", "\u201cIn order to prevent a miscarriage of justice, the venue or place of trial, which is presently Davao City where the alleged crime has been committed, in the above-captioned case entitled \u201cPeople of the Philippines vs. Edgar Matobato y Bernal\u201d docketed as Criminal Case No. 150 292-C-2014 for violation of Sec. 31 of RA 10591 be transferred from Davao City to Manila and that the arraignment, preliminary conference, pre-trial, trial and promulgation of judgment in the above-captioned case be conducted in the Metropolitan Trial Court in said place of Manila,\u201d nakasaad sa nasabing petisyon. (Noel Abuel)"], "category": "National", "title": ["Matobato nagpapasaklolo sa SC"]},
{"content": ["Nagpatupad nang dagdag-bawas sa presyo ng kanilang mga produktong petrolyo ang mga kumpanya ng langis sa bansa na epek\u00adtibo ngayong umaga (Oktubre 25).", "Pinangunahan ng Pilipinas Shell ang pagtaas ng P0.20 kada litro sa gasoline, habang nagtapyas naman ng halagang P0.15 kada litro sa kerosene at bumaba rin sa P0.10 kada litro sa diesel na epektibo ngayong alas-sais ng umaga.", "Inaasahan namang magpapatupad din ng dagdag-bawas sa presyo ng kanilang mga produktong petrolyo ang iba pang kumpanya ng langis kabilang na ang tinaguriang big 3.", "Ang dagdag-bawas sa presyo sa produktong petrolyo ay sanhi ng patuloy na paggalaw ng presyo nito sa pandaigdigang pamilihan."], "category": "National", "title": ["Dagdag- tapyas sa  oil price"]},
{"content": ["Pinatotodo na ng isang mambabatas sa Mababang Kapulungan ng Kongreso ang confidence building sa pagitan ng Pilipinas at China kaya ipinapasama na sa kasunduan ang pagkilala sa mahigit 200,000 overseas Filipino workers (OFWs) sa nasabing bansa.", "Sa Ugnayan sa Batasan kahapon, sinabi ni ACT-OFW partylist Rep. Aniceto Bertiz III na hindi dapat malimutan sa binubuong pagkakaibigan ng Pilipinas at China ang kalagayan at kapakanan ng mga OFWs sa nasabing bansa.", "\u201cHanggang ngayon kasi \u2018yung mga nagtatrabaho sa China, majority of them\u2026two hundred thousand plus..are undocumented. Very few ang documented,\u201d ani Bertiz, kaya dapat umanong isama ang interes ng mga OFWs na ito sa binubuong relasyon ng dalawang bansa.", "Matagal na umanong nagtatrabaho ang mga OFWs na ito sa nasabing bansa na kinabibilangan ng household workers, private tutors, teachers na marunong mag-Chinese at English.", "Hindi umano binibigyan ang mga ito ng Chinese government ng visa kaya pagkakataon na umano ito para kilalanin na rin ng nasabing bansa ang mga OFWs na ito. Tanging ang mga nagtatrabaho lamang umano sa mga hotel sa China ang mayroong visa su\u00adbalit mas marami pa rin ang walang sapat na dokumento dahil ayaw ng kanilang gobyerno.", " \u201cI-recognize sila o gawing legal ang kanilang work doon,\u201d mungkahi ni Bertiz, na kapag nangyari aniya ay magkakaroon na ng kumpiyansa ang dalawang bansa sa isa\u2019t isa."], "category": "National", "title": ["200K undocumented OFWs sa China pinasasama sa confidence building"]},
{"content": ["Nasa tamang direksyon si Pangulong Rodrigo Duterte.", "Ito ang binigyan-diin kahapon ni Presidential Communications Office (PCO) Secretary Martin Andanar sa isang panayam.", "\u201cAng Pangulo po natin ay he is definitely on the right track at right course. Dahil alam naman natin na\u2026 halimbawa, doon sa nabanggit ng Pangulo na \u2018separate\u2019 alam naman natin\u2026 na in fact tayo po ay talagang isang soberenya. Independent country and therefore we do not have any external control from outside controlling us. In fact, in law and in spirit; but in practice, hindi naman totoo dahil ang ating polisiya pagdating sa military at pagdating sa ekonomiya is very much dependent on the west,\u201d sabi ni Andanar.", "Ang komento ay diniga ng Palace official sa gitna ng ngawa ng ilan partikular na ang mga nagrereklamo sa kaliwa\u2019t kanang patayan, atras-abanteng foreign policy ng Pangulo.", "\u201cWe are tied by the western institutions like the IMF and the World Bank at ang ating pag-iisip pagdating sa ating ekonomiya ay sinusunod natin kung ano ang gusto ng Amerika\u2026at pagda\u00adting sa military, we are very dependent on them. So, \u2018pag sinabi po ng Pangulo na we are separating, I am separating myself, ang ibig sabihin po niyan\u2026I am now carving an independent military policy, independent of other states like the United States; and independent economic policy. Ganoon lang po ang ibig sabihin niyan,\u201d giit ni Andanar. (Aries Cano)"], "category": "National", "title": ["PDU30 \u2018on the right track\u2019"]},
{"content": ["Tahasang sinabi ng isang dating senador na pinahina ni Pangulong Rodrigo Duterte ang claim sa West Philippine Sea (WPS) nang humingi ito ng permiso kay Chinese President Xi Jinping na muling makapangisda sa Scarborough Shoal ang mga mangingisdang Pilipino.", "Sinabi ni dating Sen. Sergio Osme\u00f1a na kahit panalo ang Pilipinas sa ruling ng Permanent Court of Arbitration sa Netherlands noong Hul\u00adyo, kung saan idineklara ng tribunal na nilabag ng China ang soberenya ng Pilipinas nang pasukin ang exclusive economic zone (EEZ), hindi ginamit ng Pangulo ang pagkakataon para isulong ang interes ng bansa.", "\u201cAs a matter of fact, he has weakened it somewhat and we\u2019re hopeful that he\u2019ll be able to find a way to go back to our original position which is the 200 kilometer Exclusive Economic Zone (EEZ) has been decided properly,\u201d patutsada ni Osme\u00f1a.", "Isa sa naging pagkakamali aniya ng Pangulo nang bumisita sa China noong nakaraang linggo ay nang makipagnegosasyon kay President Xi para payagan ang ating mga mangingisda na makapalaot sa Scarborough Shoal o Bajo de Masinloc.", "\u201cYung pag-negotiate sa Scarborough Shoal, that weakens our position. Why I am asking permission to fish on my own backyard?\u201d rason ni Osme\u00f1a.", "Kinuwestiyon din ni Osme\u00f1a ang pagmamalaki ni Pangulong Duterte sa China at Russia na hindi umano nakikialam sa kanyang war against illegal drugs, hindi tulad ng Estados Unidos na kinukuwestiyon ang paglabag sa karapatang- pantao ng mga Pilipino.", "Ayon sa dating senador, hindi man lang inisip ng Pangulo na ang China at Russia ang numero unong violator ng human rights sa buong mundo."], "category": "National", "title": ["Claim sa WPS, pinahina ni PDU30"]},
{"content": ["Pinahupa ni Presidential Communications Office (PCO) Secretary Martin Andanar ang pag-aalala ng mga kababayan sa isiping \u201cgalit-galit\u201d na talaga ang Pilipinas at ang United States gayundin ang European Union (EU).", "Nilinaw ng Palace official sa isang panayam kahapon na sa kabila ng mga ipinahahayag ni Pangulong Rodrigo Duterte ay hindi naman nangangahulugan na hindi na kaibigan ang turing ng Pilipinas sa US at EU.", "\u201cWe are still friends with them. We still respect the treaties \u2013 the Mutual Defense Treaty, the economic relationship. Wala naman tayong pinuputol.", "The President is not severing ties. He is not cutting, hindi niya pinuputol iyong ties natin with our friendly western country brothers. In fact, ang ginagawa \u2014 we are just separating and we just want to manage our own business,\u201d sabi ni Andanar.", "Binanggit din ng opisyal ang pinaghuhugutan ng sentimiyento ni Pangulong Digong.", "\u201cHalimbawa, nabanggit ni Presidente, kapag ang Amerikano pumunta sa bansa natin, wala silang visa. \u2018Pag tayo pumunta sa bansa nila, may visa tayo. Mga ganoon ba na \u2026 ano ba naman ito, akala ko ba magkaibigan tayo, akala ko ba co-equal footing. Eh iyon pala ay parang mga little brown brothers pa rin tayo kasi parang may discrimination. So, iyon lang naman. (Aries Cano)"], "category": "National", "title": ["US at EU, friends pa rin  ng \u2018Pinas \u2014 Andanar"]},
{"content": ["Paglilinaw ni Senador JV Ejercito, buong bansa o nationwide ang magiging saklaw ng ipagkakaloob na emergency powers kay Pangulong Rodrigo Duterte.", "Isa si Ejercito sa mga naghain ng panukalang pagkakaloob ng emergency powers sa Pangulo para resolbahin ang problema sa trapiko.", "Ayon kay Ejercito, hindi lamang saklaw ng emergency powers ang mga lugar na nakakaranas ng matinding trapik tulad ng Metro Manila kundi ito\u2019y ipapatupad sa buong bansa. Ito\u2019y dahil pangunahing nakatuon umano sa naturang emergency powers ang mga ipapatupad na infrastructure projects.", "\u201cIt will be national. Hindi lang pang-Luzon at Metro Manila because of the infrastructure projects and this is what emergency powers was intended,\u201d ayon kay Ejercito.", "Tinukoy ng senador ang mga proposed railway projects na ipapatayo sa mga lalawigan kung kaya\u2019t hindi maaring nakatuon lamang ang emergency powers sa Metro Manila at Luzon."], "category": "National", "title": ["E-powers paiiralin nationwide"]},
{"content": ["Hawak na ni Pangulong Rodrigo Duterte ang mga pangalan ng mga celebrities na nasa drug watchlist.", "Ito ang kinumpirma ni Philippine National Police (PNP) chief Director Gene\u00adral Ronald dela Rosa na nagsabing naibigay na niya kay Pangulong Duterte ang listahan ng\u00a0 narco-celeb.", "Ayon kay Dela Rosa, bukod sa 30 pangalan ng mga celebrity na nakapaloob sa listahan na kanyang isinumite sa Malaca\u00f1ang, may sarili ring listahan ng mga celebrity ang Pangulo na maaaring sabihin o hindi ng chief executive.", "Sinabi pa ng PNP chief na ang mga pangalan ng celebrities ay mula sa mga ikinantang mga artista na nagbebenta ng iligal na droga."], "category": "National", "title": ["Narco-celeb list hawak na ni Duterte"]},
{"content": ["Ma\u00adrami nang bansa at business leaders ang nababahala sa walang tigil na pagbatikos ni Pangulong Rodrigo Duterte sa Estados Unidos.", "Ito ang sinabi ni US Assistant Secretary of State for East Asian and Pacific Affairs Daniel Russel kung saan ang mga pa\u00adhayag umano ni Duterte laban sa US ay walang nai\u00addu\u00addulot na maganda.", "\u201cThe succession of controversial statements, comments and a real climate of uncertainty about the Philippines\u2019 intentions has created consternation in a number of countries not only in mine, not only in governments, but also a growing concern in other communities and the expat Filipino community, in corporate boardrooms as well,\u201d sabi ni Russel. \u201cThis is not a positive trend,\u201d aniya pa.", "Kahapon, dumating sa bansa si Russel kasama si US Defense Assistant Secretary Kelly Magsamen at nakipag-usap kay Department of Foreign Affairs (DFA) Secretary Perfecto Yasay upang klaruhin ang mga binanggit na polisiya ni Duterte sa US.", "Mananatili ito sa bansa ng hanggang tatlong araw kung saan makikipagpulong ito sa mga government officials at sa mga kalahok ng Young Southeast Asian Leaders Initiative (YSEAL).", "Nilinaw naman ni US State Department spokesperson John Kirby na ang pagbisita ni Russel ay naplano na noong nakaraang buwan.", "Pagkakataon na rin aniya ito para kausapin ang ilang mga opisyal ng gobyerno para mabigyan ng linaw ang naging pahayag ni Pangulong Rodrigo Duterte sa pagtanggal ng pakikipag-alyansa sa US."], "category": "National", "title": ["NABULABOG KAY PDU30!"]},
{"content": ["Umaabot sa 174 kasapi ng Philippine National Police (PNP) ang nagpositibo sa paggamit ng illegal drugs, base sa talaan ng PNP Criminal Laboratory simula Enero 1, 2016.", "Ayon kay PNP Crime Laboratory director, Chief Supt. Aurelio Trampe, ito ay bahagi ng ipinaiiral na internal cleansing police organization matapos ang pagkuha ng mga urine samples mula sa may 159,129 PNP personnel sa isinagawang random drug testing.", "\u201cOf this number, 167 uniformed\u2002and\u2002seven non-uniformed\u2002personnel were confirmed to be among those using da\u00adn\u00adgerous\u2002drugs\u2002particularly\u2002methamphetamine\u2002hydrochloride or shabu,\u201d pahayag ni Trampe sa isang press confe\u00adrence.", "Sinabi ni Trampe, na sa mga nagpositibo, tatlo rito na patuloy na kumokontra sa resultang inilabas pero kinumpirma naman ito ng National Re\u00adference Laboratory kaya wala rin silang lusot.", "Samantala, kuntento ang Department of the Interior and Local Government (DILG) sa kampanya ng PNP-Internal Affairs Service (PNP-IAS) na hubaran ang mga \u2018scalawags\u2019 at mga \u2018ninja cops\u2019 na kabilang sa hanay ng PNP.", "Ayon\u2002kay\u2002DILG Secre\u00adtary Ismael Sueno, nagkakaroon na ng linaw ang cleansing o paglilinis sa hanay ng PNP dahil sa pursigidong pagtugis ng IAS sa mga baluktot na policemen in uniform.", "Samantala, kinumpirma rin ni Sueno na kinasuhan na ng PNP-IAS ang mga PNP personnel na nagpositibo sa drugs."], "category": "National", "title": ["174 parak \u2018positive\u2019 sa drugs"]},
{"content": ["Arestado ang presidente ng Association of Barangay Chairman ng Pakil, Laguna matapos mahulihan ng mga hindi lisensyadong baril.", "Kinilala ni Laguna Provincial Director Sr. Supt Joel Pernito ang suspek na si Roberto Bagabaldo.", "Ayon kay Pernito, inihain ng pulisya ang isang Search Warrant laban sa suspek sa bahay nito sa St. James Subd., Brgy. Burgos, Pakil, Laguna alas-siyete kahapon ng umaga.", "Nakumpiska mula sa suspek ang isang cal. .45 pistol, isang cal. .40 pistol, isang cal. .9mm revolver, isang cal .38 revolver at iba\u2019t ibang klase ng bala.", "Dagdag pa ni Pernito, si Bagabaldo ay nasa talaan din ng CIDG at Directorate for Intelligence bilang priority target drug personality\u2002sa\u2002Laguna."], "category": "National", "title": ["Laguna ABC prexy arestado sa mga baril"]},
{"content": ["Arestado ang isang lalaki matapos mahuli sa aktong nakikipagtalik sa isang patay na aso sa bansang India.", "Ayon sa ulat, kinilala ang nasabing lalaki na si Aslam Khan, 22-an\u00adyos, residente ng Delhi, H\u00adyderabad, India.", "Kasalukuyan nang iniimbestigahan kung pinatay sa pamamagitan ng pagsakal ng suspek ang aso o namatay ito dahil sa pakikipagtalik ng salarin.", "Sinasabing ang aso ay isang asong kalye na madalas pinapakain ng mga residente sa Hyderabad.", "Isa sa mga residente sa lugar na si Md Jahangir ang nakarinig ng mga asong nag-iingay sa labas ng bahay at nang tingnan ay nagulat nang makitang nakikipagtalik ang suspek sa aso.", "Tinangka\u2002pang\u2002tumakas ng suspek ngunit nahuli ito ng mga residente.", "Kasalukuyan nang isinasailalim\u2002sa\u2002post-mortem investigation ang aso upang malaman kung ano ang nangyari."], "category": "National", "title": ["Lalaki na nakikipag-sex sa aso dinakma"]},
{"content": ["\u00a0"], "category": "National", "title": ["Bira ni Mocha kay VP Leni"]},
{"content": ["Magkakaroon ng mass layoff o displacement sa hanay ng mga mangga\u00adgawa sa transport sector kapag naibigay na ang emergency power kay Pangulong Rodrigo Duterte para resolbahin ang problema ng trapiko, hindi lamang sa Metro Manila kundi pati sa Metro Cebu at Davao City.", "Ito ang inamin kahapon ni House committee on transportation chairman Cesar Sarmiento kaugnay ng binubuo nilang panukala matapos ang 10 pagdinig.", "\u201cAng tawag natin \u00addiyan ay displacement,\u201d ani Sarmiento kaya ipinatawag nila ang mga ahensyang \u00adtutulong sa mga mawawalan ng trabaho tulad ng Department of Social Welfare and Development (DSWD), TESDA, Department of Labor and Employment (DOLE) at iba pa.", "Ayon sa mambabatas, magpapatupad ng route rationalization ang Department of Transportation (DOTr) kung saan ililimita ang mga pampublikong sasakyan sa isang ruta kung kinakailangan dahil maraming sasakyan na namamasada subalit wala naman aniyang laman.", "\u201cNapakahalaga nito, sa palagay namin ito ang solusyon sa problema \u00adnatin\u2026 In the process, syempre may maaalis na maliliit to give way to a bigger one,\u201d ani Sarmiento.", "Dahil dito, inaasahan aniya, na maraming pampasaherong sasakyan ang tatanggalin sa lansangan kaya marami ang mawawalan ng trabaho kaya ngayon pa lamang ay pinaghahanda na umano ang mga nabanggit na ahensya para bigyan ang mga maaapektuhan ng alternatibong hanapbuhay at pagkakakitaan.", "Wala pang ideya ang mambabatas kung ilang libo ang maapektuhan sa route rationalization na ito subalit ang mga apektado, aniya, ay kinabibilangan ng mekaniko, tsuper at konduktor.", "Maliban sa pagbabawas ng mga pampasaherong sasakyan, hindi na rin umano papayagan ang mga bulok na bumiyahe dahil nakakadagdag problema umano ang mga ito sa daloy ng trapiko at babawiin na rin ang lisensya ng mga hindi kuwalipikadong motorista.", "Sa ayaw din umano at sa gusto ng mga malalaking subdivisions ay bubuksan ito sa trapiko dahil kaila\u00adngang magsakripisyo din umano ang mga mayayaman para maresolba ang problema.", "\u201cAs I said, ang problema natin ay ramdam ng lahat\u2026 Ang solusyon nito, this would require sacrifice sa ating mga kababayan. Strong enforcement, discipline and sacrifice para makalutas sa ating problema,\u201d ayon pa kay Sarmiento."], "category": "National", "title": ["MASS LAYOFF SA PUVs"]},
{"content": ["Ibinasura ng Court of Appeals (CA) ang inihaing petisyon ng convicted bank robber na si Roy Gilbert Colangco na mas kilalang Herbert \u2018Ampang\u2019 Colanggo na humihiling na makapagpiyansa sa kaso nito.", "Sa anim na pahinang resolusyon na sinulat ni Associate Justice Jose Reyes at sinang-ayunan ni Associate Justices Stephen Cruz at Ramon Paul Hernando, ng Fifth Division, isinantabi ang motion to bail ni Colanggo dahil sa kakulangan ng sapat na merito.", "\u201cWe find no merit\u00ad in\u2002accused-appelant\u2019s (Co\u00adlanggo) petition for bail\u2026 Considering that bail pending appeal is only discretionary when the applicant is convicted of an offense not punishable by death, reclusion perpetua or life imprison\u00adment, accused-appellant is not eligible to be gran\u00adted bail as a matter of course,\u201d ayon sa appellate court.", "Idinagdag pa ng CA na ang kaso ni Senador Juan Ponce-Enrile na makapaghain ng piyansa\u00ad sa kabila ng nahaharap ito sa kasong plunder na isang non-bailable offense ay hindi maaaring gamitin ni Colanggo sa kadahilang hindi pa nahahatulan ang senador.", "Paliwanag pa ng CA na hindi tulad ni Enrile si Colanggo ay na\u00adbigong magpakita\u2002nang\u2002paggalang sa legal na proseso ng bansa. (Noel Abuel)"], "category": "National", "title": ["Bail petition ni Colanggo, ibinasura"]},
{"content": ["Ikinalungkot ng kampo ni Vice President Leni Robredo ang mga batikos ng mga kritiko nito tulad ni Mocha Uson sa pagbisi\u00adta nito sa Cagayan at Isabela na labis na sinalanta ng super typhoon Lawin subalit ayaw umano ng mga ito na magpaapekto.", "Sa panayam kay G\u00adeorgina Hernandez, spokesperson ni Robredo, binigyang diin nito na may mandato si Robredo na puntahan ang mga lugar na nasalanta ng kalamidad bilang Pangalawang Pangulo at chairperson ng Housing and Urban Development Coordina\u00adting Council (HUDCC).", "\u201cIkinalulungkot natin ang mga ganitong kumento dahil may mandato po ang ating bise presidente na pumunta sa mga lugar na naapektuhan ng bagyo,\u201d pahayag ni H\u00adernandez.", "Magugunita agad na nagtungo sa Cagayan at Isabela si Robredo pagkarating na pagkarating nito sa bansa mula sa Ecuador para mag-inspeksyon sa mga nabanggit na lalawigan na pinadapa ng bagyong Lawin.", "Gayunpaman, dahil walang dalang mga relief goods si Robredo ay binatikos ito ng kanyang mga kritiko.", "\u201cBilang HUDCC Chair, may kinalaman po ito sa mga pabahay. Kaya pumunta po si VP Leni sa Isabela at sa Cagayan, upang makiisa sa mga pamilya at mga komunidad na natamaan ng bagyong Lawin at personal na makita ang damage at agad niya itong iniugnay sa Pag-IBIG dahil marami pong mga mangangailangan ngayon ng calamity loan,\u201d ani Hernandez."], "category": "National", "title": ["Leni camp nilinaw ang Cagayan visit"]},
{"content": ["Palaisipan ngayon\u00ad sa pulisya kung nagbigti\u00ad o binigti ang isang grade 8 student matapos matagpuang wala nang buhay\u00ad ng kanyang nakakatandang kapatid sa loob ng kanilang bahay kamakalawa ng gabi sa \u00adMuntinlupa City.", "Nagawa pang isugod sa Medical Center of Muntinlupa (MCM) ang biktimang si Peter (hindi\u00ad tunay na pangalan), 13-anyos,\u00ad nakatira sa Brgy. Poblacion, Muntinlupa City \u00adsubalit patay na ito.", "Sa report na natanggap ni Senior Supt. Nicolas Salvador, hepe ng Muntinlupa City Police,\u00ad base sa impormasyong nakalap ng kanyang mga tauhan sa nakakatandang kapatid ng biktima, alas-11:00 ng gabi nang matagpuan si Peter sa ikatlong palapag ng kanilang bahay.", "Sa pahayag ni Roel, inutusan siya ng kanilang ina na hanapin ang nakaka\u00adbatang kapatid (biktima) dahil hating gabi na ay hindi pa niya ito nakikita sa loob ng kanilang bahay.", "Umakyat ang kuya nito sa ikatlong palapag ng kanilang bahay upang hanapin ang kapatid at la\u00adking gulat nito nang tumambad sa kanyang harapan ang nakabigting kapatid.", "Kung kaya\u2019t kaagad niya itong kinalagan at sabay na tinawag ang ina upang sabihin ang insidente.", "Dali-dali nilang isinugod\u2002ito\u2002sa\u2002nasabing pagamutan ang biktima, subalit idiniklara itong dead on arrival.", "Nabatid kay Roel, matapos ang insidente ay isang hindi kilalang lalaki ang nagtanong sa kanya na kung ano ang nangyari at napansin niyang noon lamang niya ito nakita sa kanilang lugar.", "Nagduda si Roel sa lala\u00adki at agad niyang sinabi sa mga pulis na may hindi kilalang lalaki siyang\u00ad napansin sa kanilang lugar.", "Dahil dito iimbestigahan ng pulisya ang insidente kung ang biktima ay nagpatiwakal o binigti. (Armida Rico)"], "category": "National", "title": ["Grade 8 binigti o nagbigti?"]},
{"content": ["Natukoy na ng mga awtoridad ang nasa likod ng pagpapasabog sa bayan ng Utsonomiya sa kapitolyo ng Tochigi prefecture sa Japan noong nakaraang araw ng Linggo na ikinasawi nito at ikinasugat ng tatlong iba pa.", "Ayon sa ulat, isang retiradong sundalong Hapones ang nagpatiwakal sa pamamagitan ng pagpapasabog sa kanyang sarili.", "Lumilitaw sa imbestigasyon ng mga awtoridad na sa dalawang pagsabog sa isang parke sa naturang lugar kung saan isa ang napaulat na namatay at tatlo ang nasugatan.", "Sinasabing sinunog muna ng 72-anyos na dating military officer ang kanyang bahay, bago nito pinasabog ang kanyang kotse sa isang car park at pinasabog ang sarili.", "Sa naturang pagsabog, nasaktan ang tatlong katao kabilang na ang isang 14-anyos na lalake.", "Natagpuan sa katawan ng biktima ang isang sunog na suicide note at pangalan ng biktima.", "Dahil sa insidente ng magkasunod na pagsabog, naalarma ang mga residente na nakatira malapit sa parke kung saan nagdesisyon ang lokal na pamahalaan na kanselahin ang isang kapistahan na gaganapin sana sa lugar sanhi ng insidente."], "category": "National", "title": ["Japanese soldier pinasabog ang sarili"]},
{"content": [" Ipinarada\u00ad kahapon ng Philippine\u00ad Army ang 11 miyembro ng umano\u2019y Abu Sayyaf na sumuko sa lalawigan ng Basilan sa Muslim autonomous region na kung saan ay patuloy ang operasyon ng militar kontra tero\u00adristang grupo na may kaugnayan sa Islamic State.", "Kinilala ang mga terorista na sina Ring Langka, Tari at Halid\u00ad Murasimin,\u2002Moton \u00adIndama, Haimin Jalil, Marham Musana, Sadjara Hadjarama, Gulam\u00ad Hajim, Haraward Sahirulla, Basri Laisun at Hasim Baliyung; Sumuko ang mga ito sa bayan ng Sumisip.", "Isinuko rin ng mga ito ang kanilang mga \u00adarmas,\u2002kabilang\u2002ang isang \u00admachine gun at mga rifle\u00ad grenades, ayon pa sa Army.", "Hindi naman agad mabatid kung sasampahan ba ng kaso ang mga ito sa korte dahil hindi naman kabilang ang Abu Sayyaf sa progra\u00admang amnestiya ng pamahalaan. Marami\u00ad na\u2002ring\u2002sumukong Abu Sayyaf\u00ad sa nakalipas na dalawang dekada, ngunit karamihan sa mga ito ay muling buma\u00adlik sa kanilang grupo at ipinag\u00adpatuloy ang pakikipaglaban sa pamahalaan upang maitatag ang sariling estado sa bansa, partikular sa Mindanao. (Al Jacinto)"], "category": "National", "title": ["11 Sayyaf sumuko sa Basilan"]},
{"content": ["Patay ang 13 katao habang nasa 31 pa ang nasugatan matapos bumangga ang isang tourist bus sa tractor-trailer sa kahabaan ng Southern California highway.", "Ayon sa ulat, kinumpirma ng mga awtoridad na ang mga biktima ay pawang mga high school student mula sa Los A\u00adngeles na bibisita lamang sa mga college campus at sakay ng 1996 MCI bus tour bus na.", "Base sa imbestigasyon, nanggaling sa Red Earth Casino sa Salton City, California ang bus at patungo na sa Los Angeles sakay ang mga biktima habang natutulog nang maganap ang aksidente kung saan mistulang lata ang nasabing bus at halos pumasok sa loob ng trailer.", "Naganap ang aksidente sa Interstate 10 malapit sa Palm Springs kung saan base sa inisyal na im\u00adbestigasyon ay nawalan ng kontrol sa manibela ang driver ng tractor-trailer hanggang sa bumangga sa kasalubong na tourist bus.", "Karamihan sa mga biktima na nakita ay nasa kanilang mga upuan."], "category": "National", "title": ["13 patay sa tourist bus accident"]},
{"content": ["Isang 35-anyos na ama ang dinakip ng awtoridad makaraang gawin nitong sex slave ang kanyang 11-anyos na anak na babae sa tuwing ito ay nasa ilalim ng ispiritu ng alak at mismong kanyang kinakasama ang nagpakulong sa suspek matapos muling reypin ang biktima sa loob ng kanilang bahay sa Brgy. Sta. Ines, San Miguel, Bulacan kamakailan.", "Kinilala ng pulisya ang biktimang si Nene (hindi tunay na pangalan), 11-anyos, grade school student at residente ng Brgy. Sta. Ines, San Miguel na nagsampa ng reklamo laban sa kanyang sariling ama na nakilalang si D\u00adomingo Tablong y Paciles, 35, hollow block maker at nakatira rin sa lugar na nakapiit na nga\u00adyon at nahaharap sa kasong rape.", "Nabatid na mara\u00adming beses nang minomolestiya ng suspek\u00a0 ang kanyang sariling anak sa tuwing lasing ito sa loob ng kanilang bahay.", "Nitong Setyembre 12, muling ginapang ng suspek ang kanyang anak\u00a0 kaya nagsumbong na ito sa kanyang step-mother at ilang kaanak."], "category": "National", "title": ["Itay ipinadampot sa rape"]},
{"content": ["Patay na rin ang ikalawang suspek sa pagpatay sa isang Architecture student ng Adamson\u00ad University\u2002matapos itong ata\u00adkihin sa puso sa loob ng detention cell ng Taguig City Police Station kamakalawa ng gabi.", " Base sa natanggap na report ni National Capital\u00ad Region Police Office (NCRPO) Director Oscar\u00ad Albayalde, dakong alas-10:45 ng gabi nang matagpuang wala nang buhay ang suspek na si Reynaldo Clave, isang ex-convict, sa loob ng detention cell ng Taguig City Police Station.", " Agad na isinugod ng mga awtoridad sa Taguig Pateros Hospital si Clave suba\u00adlit\u2002idineklarang dead on arrival sanhi\u00ad ng \u00ad\u2018medical complexities\u2019 o atake sa puso.", " Ayon kay Southern Police District (SPD) Director Chief Supt. Tomas Apolinario, naaresto si Clave noong Oktubre 15 na siyang itinuturong sumaksak at pumatay sa biktimang si Nick Russel Oniot, 18-anyos, 3rd year college at naninirahan sa Martinez St. Taguig City.", "Noong Oktubre 14 ng alas-7:15 ng gabi nang maganap ang insidente sa Martinez St. Barangay Central Signal Village nang nasabing lungsod.", "Namatay noon din sa pinangyarihan ng insidente ang biktimang si Oniot matapos magtamo\u00ad ng 18 tama ng saksak sa iba\u2019t ibang bahagi ng \u00adkatawan.", "Habang ang kasama ni Clave na si Marvin\u00ad Bernardo ang pilit na kumuha sa bagback ng biktima na nag\u00adlalaman \u00adumano ng laptop.", "Napatay ng mga awtoridad si Bernando nang ito ay mang-agaw ng armas sa mga pulis na umaaresto dito.", "Samantala ayon pa kay Apolinario, magsa\u00adsagawa pa rin sila ng imbestigasyon hinggil\u00ad sa pagkamatay ni Clave kung ito ay may \u00adnaganap na foul play.", "Sinabi pa ng opisyal\u00ad na humigit kumulang sa 80 preso ang nakakulong sa nasabing detention cell at ito ani\u00adya maaring\u00ad nahirapan\u2002huminga\u2002si Clave kaya\u2019t inatake ito sa puso.", "\u201cHihintayin pa po natin\u00ad\u2002\u2018yun\u2002awtopsy report\u00ad ng SOCO dito pa natin\u00ad malalaman kung si Clave ay inatake sa puso o may naganap na foul play sa pagkamatay nito\u201d \u00addagdag pa ni Apolinario.", "Kamakalawa\u2002ng umaga ay inihatid na sa huling\u2002hantungan\u2002ang biktimang si Oniot sa Heritage Park sa Taguig City. (Armida D. Rico)"], "category": "National", "title": ["Suspect no. 2  sa pagpatay sa estudyante, inatake"]},
{"content": ["Labingdalawang preso ang nagawang pumuga sa Malvar Municipal Police Station (MPS) sa Batangas, makaraang lagariin ng mga ito ang rehas na bakal sa likurang bahagi ng kanilang selda kahapon ng mada\u00adling-araw", "Nabatid mula sa nakalap na ulat sa Batangas Police Provincial Office (PPO), 11 sa mga pumuga ay sangkot sa kaso ng iligal na droga, kabilang sina D\u00adiego Barola y Baes, Melvin Ona, Jerald Rivo, Leodi\u00adgario Lara Jr., John Raniel Hiwatig, Arvie Villegas, El King Leonida, Carissa May Salagan, Noel Malpas, Artemio Castillo at Moris Carandang, habang sabit naman sa kasong murder si Fredie Santos", "Sa inisyal na imbestigasyon, dahan-dahan at matiyagang nilagari ng mga pugante ang rehas ng selda sa pagitan ng alas-dos hanggang alas-kwatro ng madaling-araw, na hindi namalayan ng duty jailer."], "category": "National", "title": ["12 preso pumuga sa Batangas"]},
{"content": ["Patay\u2002ang\u2002isang dalaga\u00ad matapos tumalon sa ika-apat na palapag ng isang kilalang mall sa Mandaluyong City \u00adkahapon ng umaga.", "Nagkabali-bali\u2002ang buto sa katawan ng biktima na nakilalang si Jessa Lojo, 18, nakatira sa No. 764 San Ignacio St., Barangay Plain\u00adview, \u00adMandaluyong City.", "Ayon\u2002sa\u2002report, \u00addakong alas-10:45 ng umaga\u00ad nang makitang tulala na naglalakad ang biktima sa ika-apat na palapag ng Building B, ng isang malaking mall at saka ito tumalon.", "Bumagsak ang biktima sa upper ground ng mall at nang makitang humi\u00adhinga pa ito ay mabilis na isinugod sa Medical City Hospital ngunit idineklarang dead on arrival ni Dr. \u00adKristine Arrang.", "Hinala ng pulisya na depresyon at \u00admatinding problema sa buhay ang da\u00adhilan ng ginawang pag\u00adpapakamatay ng biktima.", "Gayunman, nagsasa\u00adgawa pa ng masusing imbestigasyon ang mga tauhan ng Mandaluyong Police para matukoy ang tunay na dahilan ng pagta\u00adlon ng biktima sa gusali.", "Hanggang sa kasalukuyan ay wala pang kaanak ng biktima ang lumutang dahil ang labi nito ay pan\u00adsamantalang nasa morgue pa ng nasabing pagamutan."], "category": "National", "title": ["SUICIDE SA MALL"]},
{"content": ["Hawak na ng Department of Foreign Affairs (DFA) ang limang Filipino seafarers na kabilang sa 29 na tripulante na dinukot at hinostage ng Somali pirates sa loob ng apat at kalahating taon.", "Ayon kay DFA Undersecretary for Migrant Worker\u2019s Affairs Jesus I. Yabes sinalubong nito kasama si Philippine Embassy sa Nairobi Charg\u00e9 d\u2019Affaires Uriel Norman R. Garibay ang nasabing mga Pinoy seafarers nang dumating ang mga ito sa Jomo Kenyatta International Airport sa Nairobi.", "Kinilala ang nasabing mga Pinoy seafarers na sina Arnel Pregellana Balbero, Elmer Salvador Balbero, Antonio Auxtero Libres, Jr., Edwas Akes Tininggal, Jr. at Ferdinand Jacinto Dalit.", "Base sa record ng DFA, Marso 26, 2012 nang harangin ng armadong Somali pirates ang sinasakyang Omani-flagged FV Naham 3 ng mga tripulante habang bumibiyahe sa Indian Ocean sa 65 nautical miles south ng Seychelles.", "Maliban sa limang Filipino, kasama sa mga sapilitang tinangay ng mga pirata ang iba pang crew na mula sa Cambodia, China, Indonesia, Taiwan at Vietnam.", "\u201cWe are pleased that the five Filipinos are now with us and that they are safe. We have scheduled them for medical tests and psychological debriefing to at least start their way to a full recovery from this ordeal,\u201d sabi ni Undersecretary Yabes.", "Ang pagkakasagip sa mga biktima ay matapos ang matagumpay na kampanya ng Oceans Beyond Piracy na nakipagnegosasyon sa Somali pirates.", "Ngayong araw nakatakdang i-turnover ang limang Filipino seafarers kay Yabes matapos isaila\u00adlim sa medical checkup bago isaayos ang papeles ng mga ito para makauwi na ng Pilipinas sa Oktubre 27 at makasama na ang pamilya ng mga ito."], "category": "National", "title": ["5 Pinoy seafarer na dinukot sa Kenya, laya na"]},
{"content": ["Pinakawalan na ng Somali pirates ang 26 Asian sailors kabilang ang ilang Filipino seafarers na dinukot apat na taon na ang nakakaraan sa Indian Ocean.", "Ayon sa ulat, maliban sa mga Filipino kasama rin sa pinalayang mga seafarers ay mula sa China, Cambodia, Indonesia, Vietnam at Taiwan.", "Sakay ng Taiwanese fishing vessel na FV Naham 3 ang mga nasabing seafarers nang atakehin ng mga pirata sa Seychelles noong Marso 2012 habang kainitan ang pirate attacks sa karagatan mula Europe, Africa at Asia.", "Dito ay pinalubog ng mga pirata sa dagat ang barko habang ay pinatay ang kapitan nito. Dalawa pang crew ang nasawi habang hawak ng mga pirata dahil sa sakit."], "category": "National", "title": ["Pinoy seafarers laya sa pirata"]},
{"content": ["Sa kauna-unahang pagkakataon, nakitaan ng pagkairita ang White House sa pinakahuling mga katagang binitiwan ni Pangulong Rodrigo Duterte sa China, partikular ang anunsyo nitong pakikipaghiwalay ng Pilipinas sa Amerika, kung saan napagbuntunan pa ng White House spokesman si Trade Sec. Ramon Lopez sa ginagawang \u201cpaglilinis\u201d sa maanghang na mga salita ng Philippine leader.", "Espesipikong napagbuntunan ng White House spokesman ay si Trade Sec. Ramon Lopez dahil sa ginagawang \u201cpag\u00adlilinis\u201d sa maanghang na mga salita ng Philippine leader.", "Ang White House ay ang official residence at seat of power ng US pre\u00adsident. Ito ang Malaca\u00f1ang ng Estados Unidos.", "Itinuturing ng White House na \u201coffensive\u201d ang mga salitang binitiwan ng Pangulo ng Pilipinas noong Huwebes sa Beijing, China patungkol sa agrabyadong kalagayan ng bansa sa mahabang panahong pakikipagrelasyon sa Amerika kaya\u2019t, \u201c[it\u2019s] time to say goodbye.\u201d", "Kahapon (Biyernes sa Washington D.C.), sinabi ni White House spokesman John Earnest na ang mga salita ni Duterte, \u201c[were] creating unneces\u00adsary uncertainty in our relationship\u201d at hindi pa umano ito nakaklaro mismo ng Pangulo.", "Ito ay sa kabila ng pahayag naman ni Pa\u00adngulong Duterte kahapon ng madaling-araw sa kanyang arrival speech sa Davao City International Airport\u00a0 pagkagaling sa China state visit na, \u201cIt is not severance of ties\u2026 you say severance of ties, you cut the diplomatic relations. I cannot do that. I said separation \u2013 what I was really saying was separation of a foreign policy.\u201d", "Pero sa ulat ng CNN (Cable News Network) mula sa Washington, kahit ang pahayag na ito ng Pa\u00adngulo, \u201cwill do little to ease US concerns or the sudden tensions between the allies of 70 years.\u201d", "Dagdag pa sa ulat, \u201cThe Philippines leader\u2019s comments risk disrupting not just US ties to his country, but US ties to the larger Asia-Pacific, a region that President Barack Obama has made a central pillar of his foreign policy ambitions as he looks to anchor the US in the Pacific century.\u201d", "Inilarawan din ng CNN report na \u201cunusually sharp\u201d ang reaksyon ni Earnest sa pagtatangka ng isang opis\u00adyal ng gabinete ni Duterte para klaruhin ang \u201cseparation\u201d remarks. \u201c[This] may reflect White House uneasiness about the implications of the country\u2019s stance.\u201d", "Ang tinutukoy sa ulat ay si Trade Sec. Lopez na kamakalawa ay nagsabing, \u201cThe statement the President made maintains the relationship with the West. What we are saying is that there will be less dependence just on one side of the world.\u201d", "Nang hingan ng CNN ng komento sa pahayag ni Lopez, sinabi ng White House spokesman na, \u201cI\u2019ve dubbed that person the Filipino Mike Pence.\u201d", "Si Mike Pence ay ang vice presidential candidate ng Republican sa eleksyon sa US, na kalimitang \u201ctaga\u00adlinis\u201d o taga-labnaw ng mga kontrobersyal ding salita ni GOP presidential candidate Donald Trump.", "Kinarga rin ng Business Insider sa kanilang website ang hindi pangkaraniwang reaksyon ng White House at sinabing, \u201cThis is not the first time Duterte has ruffled the US\u2019 feathers. In September, President Barack Obama canceled a trip to the Philippines after Duterte called him a\u00a0\u2018son of a bitch\u2019\u00a0and told him to \u2018go to hell\u2019.\u201d", "Samantala, nagpahayag kahapon ng pangamba si dating Pangulo at ngayo\u2019y Manila Mayor Joseph Estrada na dahil sa matapang na pagkalas ni Pangulong Duterte sa kontrol at impluwensya ng Amerika ay baka kumilos ang huli para mapatalsik ito sa puwesto.", "\u201c`Yun ang pangamba ko. Sa\u2019kin nga ginawa e,\u201d ani Estrada na ang tinutukoy ay ang pag-impeach sa kanya noong 2001. \u201cNa\u00adraramdaman ko ngayon \u2018yung nararamdaman ni President Duterte.\u201d", "Pero nagpahayag din ng solidong suporta ang dating pangulo sa mapangahas na pasya ng kasalukuyang pamahalaan.", "\u201c`Di komo tinutulungan tayo ng US, papakialaman naman nila internal problems natin. We are a sove\u00adreign country. We have our own Constitution,\u201d ayon kay\u00a0 Estrada.", "\u201cTama naman ginagawa ni Pangulong Duterte, bakit sila nakikialam?\u201d dagdag pa niya sa US.", " Sinabi rin ni Estrada na sinusuportahan nito ang pakikipag-alyansa ni Duterte sa China dahil hindi ito nakikialam sa ating independence.", "Idinagdag pa ni Estrada, noong siya ay pangulo ng bansa, palaging nakikialam ang Amerika.", " Reaksyon dito ng Malaca\u00f1ang, \u201cWe appre\u00adciate Mayor Joseph Estrada\u2019s concern,\u201d text message ni Communications Sec. Martin Andanar.", "Pero dinugtong din nito agad sa text na, \u201cWe are sure that the US government continues to respect the de\u00admocratic institution of the Phi\u00adlippines.\u201d"], "category": "National", "title": ["WHITE HOUSE NAIRITA NA!"]},
{"content": [" Sa kabila ng kampanya kontra iligal na droga, patuloy pa rin ang kalakalan nito sa Autonomous Region in Muslim Mindanao (ARMM) at isang babae ang nahulihan ng isang kilo ng shabu sa bayan ng Saguiran sa Lanao del Sur.", "Ayon sa ulat ng militar, naharang kamakalawa ng gabi sa checkpoint ang isang kotse na minamaneho ni Raihana Disalo, 23, at kasama pa nito ang isang batang babae na siyang ginamit upang itago ang droga.", "Ngunit sa inspeksyon ng mga sundalo ay natagpuan ang droga sa upuan ng batang babae kaya agad hinuli si Disalo.", "Kasalukuyang iniimbes\u00adtigahan si Disalo upang mabatid kung saan nito kinuha ang shabu.", "Talamak ang kalakalan ng droga sa Lanao del Sur at Maguindanao na siyang pinagmumulan ng shabu na ibinibenta sa iba\u2019t ibang lalawigan at lungsod sa Mindanao. Ilang mga pulitiko rin sa ARMM ang isinabit ng Pangulong Rodrigo Duterte sa bentahan ng shabu."], "category": "National", "title": ["ARMM source pa rin ng shabu sa Mindanao"]},
{"content": [" \u2014 Aabot sa may 40 kilo ng ipinapalagay na metamphetamine hydrochloride o shabu ang natagpuan na nakasilid sa drum sa baybayin ng Brgy. Matawe sa bayang ito noong nakaraang linggo.", "Nabatid ng Abante kay P/Inspector Desiree Buluag na ang shabu ay nakasilid umano sa isang drum na nahukay sanhi ng malalakas na alon dulot ng bagyong Karen at Lawin.", "Ipinapalagay na galing ito sa naipatayong shabu laboratory dito ng mga Taiwanese nationals may 10 taon na ang nakakaraan.", "Ayon sa pulisya ang mag-asawang mangi\u00adngisda na sina G. at Gng. Geronimo Magallon ang nagsurender sa shabu at agarang ipinadala sa PNP Aurira Crime Laboratory sa bayan ng Baler para masuri.", "Ayon kay Mayor Sherwin Taay posibleng ito ay sangkap na naiwan mula sa natagpuang shabu lab sa Brgy. Butas na Bato rito noong 2006."], "category": "National", "title": ["Drum ng shabu lumutang sa dagat"]},
{"content": ["Inaasahang mas malaki pa ang ibababa ng suliranin sa droga sa bayan ng Guiginto, Bulacan makaraang magdesisyon ang pamahalaang-bayan na gawing drug rehabilitation center ang isa sa mga bahay ng dating starlet na si Evita Evora na nadakip at nasangkot din sa droga sa lalawigan at nagbagong-buhay matapos maabsuwelto sa mga kasong kinakaharap.", "Pinangunahan mismo ni Guiginto \u00adMayor Ambrosio\u00ad \u2018Boy\u2019 Cruz Jr. ang pagbubukas \u00adkamakailan ng Bahay Pagbabago Rehabilitation Center na matatagpuan sa Barangay Sta. Cruz, Guiginto kung saan 40 tulak at drug addict na kabilang sa 600 sumurender sa Oplan Tokhang ng pulisya ang siyang unang batch na sasailalim sa pagpapagamot.", "Nabatid na ang tatlong palapag na bahay ng dating starlet na si Evora, Angelica Gallron-Crespo sa tunay na buhay na namumuhay na ng mapayapa sa ibang bansa kasama ang buo nitong pamilya matapos maabsuwelto sa mga kasong kinakaharap sa droga sa Bulacan RTC, ay pag-aari na ngayon ng gobyerno at isa na ngayong rehab center.", "Si Evora ay sumikat noong 1980\u2019s sa mga sexy movies bago nadakip noong 1990s ng Intelligence Operatives ng Bulacan PNP dahil sa pagkakasangkot sa droga."], "category": "National", "title": ["Bahay ng ex-starlet ginawang rehab center"]},
{"content": ["Sinuportahan sa Mababang Kapulungan ng Kongreso ang plano ni Duterte na muling imbestigahan ang Mamasapano tragedy para malaman kung sino ang nakakuha ng P5M patong sa ulo ni Marwan.", "Subalit ayon kay Kabataan party-list Rep. Sarah Elago hindi lang kung sino ang nakinabang sa nasabing halaga kun\u2019di kailangang alamin din ang tunay na papel ng Estados Unidos sa Oplan Exodus na ikinamatay ng 44 miyembro ng Special Action Force (SAF) noong Enero 2015.", "Nanindigan naman si Sen. Grace Poe na wala siyang pinagtakpan nang pangunahan ang imbestigasyon sa Mamasapano incident at maglabas ng committee report noong nakaraang Kongreso.", "Binanggit ito ni Poe sa harap ng naging hakbang ni Pangulong Rodrigo Duterte na muli niyang paiimbestigahan ang Mamasapano incident para lang malaman kung saan napunta ang reward money sa pagkahuli sa teroristang si Zulkifli Abdhir alyas \u2018Marwan\u2019 at saan napunta ang pinutol nitong daliri nang ito\u2019y mapatay sa operasyon.", "Ayon kay Poe, masusing inimbestigahan ng senate committee on public order and dangerous drugs na pinamunuan niya noong nakaraang Kongreso ang insidente sa Mamasapano, Maguindanao kung saan pati si dating Pangulong Benigno Aquino III ay isinabit sa committee report bilang responsable sa pagkamatay ng 44 SAF."], "category": "National", "title": ["Bagong Mamasapano probe, aprub sa Kamara"]},
{"content": ["Nasawi ang magkapatid at isa pang lalaki na \u00adpawang hinihinalang tulak ng iligal na droga nang manlaban sa mga tauhan ng Manila Police \u00adDistrict (MPD) habang sinisilbihan ng search warrant \u00adkamakalawa sa Sta. Ana, Maynila.", "Hindi na umabot ng buhay ang tatlo sa pinagdalhang hospital na sina Jerson M. Colaban, alyas \u2018Dodong Mata\u2019, 36; kapatid nitong si Jossing M. Colaban, 30; at\u00a0 Joseph Baculi, alyas \u2018Bon Jovi\u2019, nasa hustong gulang, at pawang residente ng 2264 Oro Ext., Sta. Ana, Manila, bunsod ng tinamong mga bala sa iba\u2019t ibang bahagi ng kanilang katawan.", "Si Dodong Mata at Bon Jovi ay dead on arrival sa Sta. Ana Hospital gayundin si Jossing sa Ospital ng Maynila.", "Sa imbestigasyon ni SPO3 Milbert Balinggan, ng Manila Police District-homicide section, ala-1:40 ng madaling-araw nang mapatay ng mga pulis ang mga suspek sa loob mismo ng kanilang tahanan.", "Nagtungo sa naturang lugar ang mga tauhan ng Station Anti-Illegal Drugs-Special Operations Task Unit (SAID-SOTU) ng MPD-Station 6 (Sta. Ana) para\u00a0 silbihan ang mga ito ng search warrant na inisyu ni Judge Marivic Balisi-Umali ng Manila Regional Trial Court Branch 20.", "Gayunman, sa halip na payagan ang mga pulis na halughugin ang kanilang tahanan ay kaagad umanong nagbunot ng baril ang mga ito at pinaputukan ang mga pulis dahilan para gumanti ng putok ang mga awtoridad.", "Nakuha ng mga pulis mula sa mga suspek ang dalawang kalibre .38 revolver, isang sumpak, 7 pirasong plastic sachet ng shabu at mga drug paraphernalia."], "category": "National", "title": ["Pumalag sa search warrant, 3 patay"]},
{"content": ["Halos hindi makapaniwala ang mga kabaro ng isang bagitong pulis matapos sandaling magsabi\u00ad ito ng hirap sa pag\u00adhinga habang nasa loob ng isang barangay hanggang sa tuluyan itong bawian ng buhay makaraan ang magdamag na pagsasagawa ng checkpoint sa Quezon City, kahapon ng \u00admadaling-araw.", "Base sa report na nakarating kay QCPD Acting Director Sr/Supt. Guil\u00adlermo Lorenzo Eleazar ng Kamuning Police Station 10, nakilala ang nasawing si PO1 Anthony Monterona y Aguilar, 28, nakatalaga sa nasabing himpilan, at residente sa No. 13 Lopez Jaena St., Brgy. Dona Aurora, Galas, QC.", "Sa inisyal na imbestigasyon ni PO3 Ben Pilao, ng PS-10, nangyari ang insidente dakong alas-dos ng madaling-araw sa loob ng Brgy. Hall ng Brgy. Paligsahan sa Don Roces Avenue kanto ng Panay Avenue, Brgy. \u00adPaligsahan, QC.", "Kagagaling lang umano ng grupo ng biktima dakong ala-1:51 ng madaling-araw, na nagsagawa ng Police Checkpoint na pinamunuan ni P/Chief Insp. Carlos Reyes Jr., commander ng Police Community Precinct 2 sa kahabaan ng Don Roces Avenue corner ng Sct. Santiago St., Brgy. Laging Handa.", "Habang nasa loob ng nasabing Brgy. Hall nakaranas ang biktima ng hirap sa paghinga kung kaya\u2019t mabilis itong sinaklolohan ng kanyang mga kabaro kasama ang ilang Barangay Tanod at isinugod sa pinakamalapit na Capitol Medical Center subalit makalipas ang ilang sandali ay binawian din ito ng buhay."], "category": "National", "title": ["Rookie cop namatay habang naka-duty"]},
{"content": ["Matapos ang halos isang taong paghihintay ay inilabas na ng National Labor Relations Commission (NLRC) ang desis\u00adyon nito na pumapabor sa kasong inihain ng isang dating overseas Filipino worker (OFW) laban sa employer nito sa bansang Qatar.", "Sa ipinalabas na desis\u00adyon ng NLRC noong nakaraang linggo, kinatigan nito ang reklamo ng OFW na si Rafael Alejo \u00adAmbrad, 26-anyos, \u00adtubong Cebu City laban sa employer nitong Admiral Overseas Employment Corporation at Medtel WN WILL.", "Kabilang sa desisyon ng NLRC, na bayaran ng QAR 20,063.83 o katumbas ng US$5,509 kabilang ang anim na buwang \u00adsuweldo nito at hindi nabayarang suweldo ng isang buwan, ang katumbas na annual leave pay, refund ng PATAKA (RPID), salary differential na 200 QAR kada buwan sa loob ng 18 buwan at 10 porsiyentong attorney\u2019s fees.", "Base sa record ng Department of Labor and Employment (DOLE), Setyembre 2014 nang i-deploy ng Medtel WN WILL sa pamamagitan ng recruitment agency nitong Admiral si Ambrad bilang carpenter/gypsum installer patungo ng Qatar.", "Dito\u00a0 na siya nagkasakit dahil kaya\u2019t napili\u00adtang magbitiw noong Marso 2015 subalit\u00a0 hindi binayaran ng amo ang sick leave at medial fees."], "category": "National", "title": ["Hustisya nakamit ng OFW"]},
{"content": ["Malabo pa ang inaasam na pagbabalik agad sa bansa ng tinaguriang Eastern Visayas Druglord na si Kerwin Espinosa gaya ng inaasahan matapos itong matunton at maaresto sa Abu Dhabi noong October 17.", "Ito ay matapos tu\u00admanggap ng impormasyon ang pamunuan ng PNP mula kay Philippine Ambassador to the United Arab Emirates Constancio Vingno Jr., na kasalukuyang nakakulong sa Al Wathba jail sa Abu Dhab si Kerwin.", "Sinabi ni PNP spokesperson Sr. Supt. Dionardo Carlos, na isinasailalim pa sa masusing imbestigasyon ng mga awtoridad ng Abu Dhabi si Kerwin kaya posibleng maibalik ito ng bansa kapag natapos na ang imbestigasyon.", "\u201cBaka po tatagal ng higit isang buwan sa Abu Dhabi jail dahil tatapusin pa ang imbestigasyon bago ang extradition,\u201d wika ni Carlos.", "Nabatid\u2002na nakadepende\u00ad pa rin sa resulta ang isinagawang\u00ad imbestigasyon\u00ad ng mga awtoridad ng Abu Dhabi lalo na kung may nilabag itong batas ng United\u00ad Arab Emirates (UAE).", "Si Kerwin at ang ama nitong si Albuera Mayor Rolando Espinosa ay nahaharap sa kasong illegal drugs at illegal possession of firearms sa Pilipinas."], "category": "National", "title": ["Balik-bayan ni Kerwin malabo pa"]},
{"content": ["Humantong sa kamatayan ng nakakatandang kapatid ang matinding pag-aaway ng mag-utol makaraang manaig ang lakas sa suntukan ng nakakabatang kapatid na naging dahilan para bumagsak ang biktima at mabagok ang ulo sa semento sa Quezon City kamakalawa ng hapon.", "Tuluyang binawian ng buhay sa crime scene, ayon sa report ng Quezon City Police Station 3, ang biktimang nakilalang si Christopher Sta. Romana y Billo, ng No. 8 Sanggumay St., Brgy. Bahay Toro. Mabilis namang tumakas nang malaman napatay nito sa suntok ang kanyang kuya ang suspek na si Bertito Sta. Romana, 22, binata, konduktor ng isang school bus sevice ng nasabi ring tirahan.", "Sa inisyal na pagsisiyasat ni PO1 Preynan Carolino, ng PS-3, nangyari ang insidente dakong alas-3:15 ng hapon sa kanilang bahay.", "Nagkaroon umano ng matinding pagtatalo ang magkapatid na nauwi sa suntukan.", "Nanaig ang lakas ng suspek sa suntukan na na\u00adging dahilan para mawalan umano ng balance ang kuya nito hanggang sa bumagsak at tumama ang ulo sa matigas na bagay na naging sanhi ng agarang pagkamatay nito.", "Wala pa naman uma\u00adnong malinaw na nalalaman ang imbestigador kung ano ang naging ugat ng pinag-awayan ng mag-utol dahil wala pa umanong nagsasalita o nagbibigay ng impormasyon sa mga kamag-anak ng dalawa."], "category": "National", "title": ["KUYA DEDBOL SA SUNTOK NI UTOL"]},
{"content": ["Wala pang dumarating na foreign government assistance sa mga sinalanta ng Bagyong Lawin na itinuturing na isa sa pinakamalakas na bagyong humagupit sa bansa.", "Ito ang tiniyak kahapon ng National Disaster Risk Reduction and Management Council (NDRRMC) kasabay ng pahayag ni Mina Marasigan, tagapagsalita ng NDRRMC, na maaring dahil hindi pa umaapela ng foreign assistance ang national government.", "Gayunman, tiniyak ni Marasigan na nakahanda\u00ad naman ang Asean Coordinating Center for \u00adHumanitarian Assistance at ang mga Manila offices ng World Health Organization at United Nations Children\u2019s Fund para tumulong.", "Sinabi rin ni Marasigan na nag-pledge naman ng \u201cdignity and maternity tents\u201d para sa mga \u00adbuntis at nagpapa-breastfeed na mga ina ang United \u00adNations Population Fund habang nakahanda rin na magbigay ng tulong ang Philippine Disaster Relief \u00adFoundation, Doctors Without Borders at World \u00adVision ng relief supplies at aid workers.", "Kaugnay nito, patuloy na nahihirapan ang mga lokal na gobyerno na makapagbahagi ng pagkain at maibalik ang suplay ng kuryente at serbisyo ng komumikasyon.", "Samantala sa pinakahuling report, walong bansa ang nagpahayag na ng pangakong tutulong para sa mga pamilyang naapektuhan ng nagdaang bagyong Lawin."], "category": "National", "title": ["Sinalanta ni Lawin \u2018nganga\u2019 sa foreign aid"]},
{"content": ["Nasawi ang may 55 katao habang 600\u00a0 naman ang nasugatan, matapos kumalas sa riles at tumaob ang sinasakyang Camerron passenger train na puno ng pasahero kamakalawa.", "Ayon kay Transport Minister Edgar Alain Mebe Ngo\u2019o, ang train ay umalis sa kabisera ng Yaounde at papunta sa \u2018economic hub\u2019 ng Douala at kumalas sa \u2018tracks\u2019 bago pa duma\u00adting sa central city ng Eseka na nagresulta ng pagkasawi ng mga pasahero at pagkasugat ng daan-daang sakay.", "Napag-alaman na bago umalis mula Yaounde, dinagdagan ng isang emple\u00adyado ng railway ang mga wagon ang tren upang ma-accommodate ang dagdag na mga pasahero, subalit hindi malinaw kung ito ang naging sanhi ng aksidente.", "Karamihan umano sa sugatan ay nasa kritikal na kondisyon.", "Hindi pa umano \u00admalinaw ang sanhi ng \u00adaksidente at patuloy pa itong iniimbestigahan.", "Nabatid na napuno ng tao ang tren sanhi ng road traffic sa dalawang siyudad."], "category": "National", "title": ["55 patay sa nadiskaril na tren"]},
{"content": ["Isiniwalat kahapon ni Pangulong Rodrigo Duterte na gagayahin niya ang ginawa ni yumaong Pangulong Ferdinand E. Marcos sa Pilipinas, partikular ang naging programa nito para mapalago ang produksyon ng agrikultura sa bansa.", "Sa kanyang talumpati\u00ad sa Tuguegarao City matapos ang isinagawang ins\u00adpeksyon sa pinsalang dulot ng bagyong \u2018Lawin\u2019 sa lalawigan ng Cagayan,\u00ad sinabi ni Pa\u00adngulong Duterte na gagayahin niya ang Masagana 99 at Biyayang Dagat ni Marcos.", "\u201cSa totoo lang isa sa pinaka-bright na Filipino, si Marcos. Sayang lang! Sayang lang!\u201d anang \u00adPangulo.", "\u201c\u2018Yung kanyang \u00adMasagana 99 pati \u2018yung Biyayang Dagat. Kung \u2018yun dinala nang husto \u2018yun ok na tayo. Eh nu\u2019ng humina siya at nagkaroon ng kanya-kanyang tirada, nagkagulo,\u201d wika ni \u00adPangulong Duterte.", "Hinihintay lang umano\u00ad niya ang pondong ipagkakaloob ng Japan para magamit sa progra\u00admang pang-agrikultura ng kanyang administrasyon."], "category": "National", "title": ["Determinadong gayahin\u2026 Sayang si Marcos! \u2014 PDU30"]},
{"content": [" \u2014 Nabulabog ang mga mag-aaral at maging ang mga guro sa isang mababang paaralan makaraang isang estudyante nito sa Grade 6 ang napatay ng isang magpinsan na estudyante at kaklase rin ng biktima, makaraang abangan umano sa labas ng kanilang eskwelahan sa F. Bangoy Elementary School at pagsasaksakin sa Davao City, nitong araw ng Biyernes.", "Ayon sa report ng Davao City Police nakilala ang biktima na si John Mark Olareta,12-anyos na naisugod pa umano sa isang hospital subalit binawian din ito ng buhay dahil sa mga tinamong tama ng saksak sa katawan at ulo.", "Sadyang hindi naman ibinunyag ang pangalan ng magpinsan na mga suspek na kapwa 16-anyos dahil sa parehong menor-de-edad pa at kasalukuyan isinuko na ng pulisya sa Department of Social Welfare and Development (DSWD).", "Nabatid na nag-away ang mga ito sa loob ng paaralan at ng paglabas ni Olareta ay doon na ito pinagtulungan ng magpinsan at sinaksak ng patalim sa ulo.", "Nakabaon pa sa bungo ni Olareta ang kutsilyo ng ito ay dinala sa pagamutan, ngunit dead-on-arri\u00adval na ang biktima.", "Base umano sa naging pahayag ng magpinsang suspek sa kanilang school administrator na unang namagitan sa kanilang pag-aaway ng biktima sinabi umano ng magpinsan na binu-bully sila ng huli at inaaway kasama ng mga kaibigan nito.", "Lumilitaw din na bago ang pananaksak sa biktima ay una nang nagkagulo ang mga ito\u00a0 sa loob ng kanilang eskuwelahan kung saan\u00a0 namagitan pa ang kanilang mga guro at dahil naawat na at pa\u00adwang mga na pangaralan na umano kung kaya\u2019t hindi umano inakalang humantong pa sa saksakan ang nasabing pag-aaway.", "Hindi naman matanggap ng ina ng biktima at mahigpit nitong pinabulaanan na-bully ang kaniyang anak kasabay ng paniniyak na mabait na bata si John Mark.", "\u201cParang nakaloko sa amin, mabuti sana kung kanyang sinaksak ay salbahe na bata tapos pala\u00adboy, hindi ang anak ko. Mino-monitor ko talaga ang anak ko\u201d. pahayag ni Jahari Olareta ina ng biktima sa isang panayam.", "Miyembro \u2018diumano ang magka-away ng dalawang gang o grupo sa nasabing paaralan."], "category": "National", "title": ["grade 6 tinarakan sa ulo ng 2 kaklase"]},
{"content": ["Kasangga ng gobyerno ng Pilipinas ang China sa kampanya laban sa droga.", "Ito ang ipinagmalaki ni Philippine Drug Enforcement Agency (PDEA) chief Isidro Lape\u00f1a na kasama ni Pangulong Rodrigo Duterte sa Beijing, China.", "Sa isang press statement, sinabi ni Lape\u00f1a na nagkasundo ang PDEA at ang kanilang counterpart Chinese agency na magpalitan ng impormasyon at listahan ng mga drug suspects.", "Ang kasunduang ito ay nilagdaan sa ilalim ng Protocol on Cooperation sa pagitan ng PDEA at ng Narcotics Control Bureau ng Ministry of the Public Security ng China.", "\u201cUnder the Protocol, which will be effective for five years, the two countries agreed to establish and maintain cooperation involving information and data exchange on drug crimes, including an updated list and complete profile (if possible) of drug suspects and status of arrested drug personalities who are citizens of each country for the purpose of conducting further investigation, cooperation in drug crime investigations, assistance in repatriation of drug criminals, and exchange and training of narcotics investigators,\u201d ani Lape\u00f1a sa statement.", "Matatandaang ang PDEA rin ang nagbunyag kamakailan sa pagdinig ng Senado na ang China ang \u201ctop source\u201d ng ille\u00adgal drugs na pumapasok sa Pilipinas.", "Maging sa hearing sa Kamara, ibinunyag ng mga preso sa New Bilibid Prison (NBP) na walang lutuan ng shabu sa Munti pero ang droga na kanilang pinapaikot sa merkado ay galing sa China at North Korea."], "category": "National", "title": ["PH-CH kapit-bisig kontra droga \u2014 PDEA"]},
{"content": ["Nanawagan kahapon ang militanteng grupo ng mga guro sa Department of Education (DepEd) na ibigay na ang performance-based bonus (PBB) at year-end bonus ng mga gurong sinalanta ng super typhoon \u2018Lawin\u2019.", "Ayon sa grupong Teachers Dignity Coalition (TDC), labis ang paghihirap na kinahaharap ngayon ng mga guro sa Hilagang Luzon dahil obligado silang magturo at bumalik sa normal na trabaho sa araw-araw sa kabila ng pananalasa ng bagyo.", "\u201cKami po ay muling nananawagan sa DepEd na ibigay na ang performance-based bonus ng mga guro sa pampublikong paaralan. Bagama\u2019t maliit at hindi patas ang mga batayan ng bonus na ito, makatutulong pa rin ito sa ating mga guro sa ganitong panahon ng kalamidad,\u201d pahayag ni Benjo Basas, pangulo ng TDC.", "Nakiusap din si Basas sa Department of Budget and Management (DBM) na huwag nang hintayin ang Nobyembre 15 at agad nang ibigay ang year-end bonus ng mga guro sa pampublikong paaralan."], "category": "National", "title": ["Teachers sa Lawin areas: Ibigay na sana ang bonus!"]},
{"content": ["Inamin ni Pangulong\u00ad Rodrigo Duterte na kasamang natalakay sa kanyang naging pakikipag-usap kay Chinese President Xi Jinping ang usapin sa Scarbo\u00adrough Shoal partikular ang karapatan ng mga mangingisdang Pinoy na makapangisda sa pinag-aagawang isla.", "Pero kung anuman ang tugon dito ay kanya nang ipinauubaya sa Chinese government.", "\u201cYes of course we did. I leave it to the Chinese authorities,\u201d sagot ni Pangulong Duterte nang kumustahin ng ilang media na dumalo sa kanyang arrival speech sa Davao International Airport kung napag-usapan ang sentimiyento ng mga mangingisdang Pinoy na pinagbabawalang \u00admangisda sa Scarborough Shoal.", "Maiksi ang sagot ng Pangulo at ayon sa kanya ay abangan na lamang sa mga susunod na araw kung ano ang magiging hakbang ng China sa \u00adsentimiyentong ito.", "\u201cNapag-usapan namin pero no, no, no, no, I leave it to them to, it\u2019s one of the things I said that in the private talks which I cannot, but tingnan natin. Let us see what develops in the days to come,\u201d paliwanag pa ng Pangulo."], "category": "National", "title": ["PDU30: BAHALA ANG CHINA SA SCARBOROUGH!"]},
{"content": ["Kung ang layunin ay mabigyan ng \u201cclosure\u201d ang insidente, pabor si Sen. Panfilo Lacson sa plano ni Pangulong Duterte na muling buksan ang imbestigasyon kaugnay sa malagim na Mamasapano operation noong taong 2015.", "Ayon kay Lacson, chairman ng Senate committee on public order, ang muling pagbubukas ng imbestigasyon ay dapat na magbibigay ng kapani-paniwalang konklusyon sa insidente.", "Naniniwala ang senador na magkakaroon lamang umano ito ng closure kung ang gagawing imbestigasyon ay magreresulta sa tinatawag na \u201clogical conclusion\u201d.", "Una na ring sinabi ni Sen. Grace Poe na kung bubuksan muli ang imbestigasyon ukol sa insidente ay kailangang mayroon umano itong malinaw na layunin o clear cut goals."], "category": "National", "title": ["Re-opening ng Mamasapano probe, aprub kay Ping"]},
{"content": ["Nagpahayag ng pa\u00adngamba ang CBCP-Episcopal Commission on Migrants and Itinerant Peoples sa kalagayan ng mga kababayan, partikular ang mga overseas Filipino workers (OFWs) sa\u00a0 Amerika matapos ang naging pahayag ni Pa\u00adngulong Rodrigo Duterte na kakalas na ito sa pakikipagrelasyon sa Estados Unidos.", "Gayunman, umaasa pa rin si Balanga, Bataan Bishop Ruperto Santos, chairman ng komisyon, na matapos putulin ni Pangulong Duterte ang relasyong pulitikal at ekonomikal sa Amerika ay mapapanatili pa rin nito ang matagal ng nabuong matibay na relasyon at kalayaan ng mga Filipino community sa Estados Unidos.", "Batay sa 2010 US Census of Major Racial and Ethnic Groups, nasa 3.4 milyon ang bilang ng mga Pinoy roon.", "Isang epekto ng mataas na bilang ng mga glo\u00adbal Pinoy ay ang mataas na remittances ng mga OFWs kung saan ikatlo ang Pilipinas sa pinakamaraming natanggap ng remittances noong 2014 mula sa datos ng World Bank.", "Sa rekord ng Bangko Sentral ng Pilipinas, US$26.92 bilyon o katumbas ng P1.20 trilyon ang naipadalang remittances ng mga OFWs taong 2014 at P463.20 bilyon nito ay nanggaling sa mga Filipino sa Estados Unidos.", "Ipinagdarasal naman ni Bishop Santos na sa mga patakaran at batas na nais ipatupad ng Duterte administration ay hindi maisakripisyo ang naipundar na goodwill ng mga Filipino sa iba\u2019t ibang bansa at sa halip ay magsulong ito ng harmony sa mga \u201cassociation of nations\u201d."], "category": "National", "title": ["OK pa ba ang mga FilAms at OFWs sa US?"]},
{"content": ["Inabisuhan ng Metropolitan Manila Development Authority (MMDA) ang mga motorista na iwasang daanan ang dalawang main road sa Lungsod ng Quezon ngayong weekend, ito ay ang mga kalsada ng Mindanao Avenue at Batasan Road dahil ito sa mga isinasagawang roadworks ng Department of Public Works and Highways (DPWH).", "Ang P33 milyong maintainance projects ng DPWH sa nasabing lungsod ay nag-umpisa ng hatinggabi ng Sabado at magtatapos ng Linggo ng hatinggabi rin.", "Sakop ng nasabing pagkukumpuni ang southbound lane ng Mindanao Avenue hanggang sa Mindanao tunnel habang sa eastbound lane naman ng Batasan Road ay mula sa Litex hanggang sa Batasan Gate.", "Ang mga motorista na kinakailangang dumaan sa Mindanao Avenue ay pinapayuhang dumaan na lamang sa Balintawak o Edsa patungo sa kani- kanilang mga destinasyon habang ang mga dadaan namang Batasan Road ay maaaring dumaan na lamang muna pansamantala sa Commonwealth Avenue.", "Inumpisahang gawin ang nasabing roadwork isang linggo bago ang 10-linggong road excavation ban na ipatutupad ng Interagency Council ng MMDA."], "category": "National", "title": ["Weekend traffic: Mga kalsadang dapat iwasan"]},
{"content": ["Nais ni Senator Leila De Lima na amyendahan ang batas na may kinalaman sa mandato ng Public Attorney\u2019s Office o PAO.", "Ito\u2019y upang matiyak umano na lahat ng mahihirap o walang kakaya\u00adhang kumuha ng abogado ay mabibigyan ng legal \u00adassistance.", "Ang habang na ito ng senadora ay kaalinsunod na rin umano sa nakikita niyang hindi naman pagtupad ng PAO sa tunay nitong mandato.", "Inihalimbawa ni De Lima ang kaanak ng mga biktima ng drug-related killings na hindi umano nakakuha ng legal na \u00adtulong mula sa PAO.", "Tila hindi umano nasusunod ang mandato ng PAO na dapat \u00adtutukan at tulungan ang mga \u00admahihirap.", "Kung matatandaan, kinuwestiyon ng senadora si PAO Chief Persida Acosta matapos na pagkalooban nito ng tulong legal ang mga inmates \u2013 karamihan ay mga bigtime drug lords \u2013 na tumestigo laban sa kanya sa Kamara kaugnay ng imbestigasyon sa umano\u2019y illegal drug trade sa New Bilibid Prison (NBP)."], "category": "National", "title": ["PAO abogado dapat ng EJK victims \u2014 De Lima"]},
{"content": ["Daan-daang \u2018zombie\u2019 ang aatake ngayong araw (Linggo) sa Quezon City Memorial Circle bilang bahagi ng 7-araw na International Lead Poisoning Prevention Week of Action ng grupong EcoWaste Coalition.", "Tinawag ng grupo ang kanilang pagkilos na \u2018Walking Lead Zombie Run\u2019.", "Ayon kay Thony Dizon, convenor ng EcoWaste Coalition, unang sargo pa lang ito ng kanilang pitong araw na pagkilos upang paalalahanan ang publiko hinggil sa nakamamatay na \u2018lead\u2019 na karaniwang nakukuha sa pintura at kulay na naka imprenta sa mga laruan.", "\u201cThe World Health Organization and the United Nations Environment Program are spearheading the annual International Lead Poisoning Prevention Week of Action from October 23 to 29 to promote the need to protect vulnerable groups, particularly children, from preventable sources of lead exposure such as lead in paint,\u201d ani Dizon.", "Layon ng grupo na hikayatin ang mga kumpanya ng pintura na maging responsible at maging eco-friendly sa kanilang mga produkto."], "category": "National", "title": ["\u2018Walking Zombies\u2019 sa QC"]},
{"content": ["Hindi apektado ng pakikipag-cool off ni Pa\u00adngulong Rodrigo Duterte sa US ang Business Process Outsourcing (BPO) industry sa bansa.", "Ito ang paglilinaw na ginawa ni National Economic and Development Authority (NEDA) at tumatayong Socio-economic Secretary Ernesto Pernia.", "\u201cBPOs will continue. BPOs will not be touched. They have provided us with foreign exchange and it\u2019s now even higher than or it\u2019s going to be higher than OFW (overseas Filipino worker) remittances,\u201d paliwanag ni Pernia na kasama sa delegasyon ng Pangulo sa China.", "Pagbibigay-diin ni Pernia, ang hangarin lamang ng Pangulo ay pag- \u201crebalancing\u201d ng negosyo mula sa West patungong Asya partikular sa China na pangunahing economic player sa mundo.", "Sa kanyang arrival speech sa Davao City International Airport kahapon ng madaling-araw, ibinida naman ni Pa\u00adngulong Rodrigo Duterte na 13 kasunduang pangkalakalan ang nilagdaan ng Pilipinas at China na lilikha umano ng dalawang milyong trabaho sa susunod na limang taon.", "Ang mga ito ay public financing agreements at private business deals na nagkakahalaga ng US$24 bilyon, kasama ang $9 bilyong soft loans o utang."], "category": "National", "title": ["\u2018Cool off\u2019 ng PH-US wa epek sa BPO  \u2013 NEDA; 2M trabaho pasalubong ni PDU30 galing China"]},
{"content": ["Maituturing na \u2018gold medalist\u2019 umano ang \u00adPilipinas sa Southeast Asia pagdating sa teen pregnancy.", "Ito\u2019y matapos\u00a0 lumitaw\u00ad\u00a0 na nasa 600 babae na may edad na 19 pababa\u00ad ang nanganganak sa \u00adPilipinas kada araw, batay\u00ad sa pinakahuling datos mula sa National Youth \u00adCommission (NYC).", "Lumitaw ito sa pagdinig kamakalawa ng Senate committee on education kaugnay sa estado ng pagpapatupad ng reproductive health education sa mga paaralan.", "Dahil dito, iginiit ni Sen. Bam Aquino, chairman ng komite, ang lalo pang pagpapalakas ng sex education sa mga paaralan.", "\u201cWe all agree that having sex education in schools is important,\u201d ani Aquino."], "category": "National", "title": ["PH \u2018gold medalist\u2019 sa teenage pregnancy"]},
{"content": ["Naniniwala si Pangulong Rodrigo Duterte na natakot lamang ang mga kagawad ng Manila Police District (MPD) na makorner ng militar kaya nangyari ang marahas na dispersal.", "\u201cThere were just two of them I think, in the crowd they were surrounded by the group of militants,\u201d pahayag ni Pangulong Duterte nang hingan ng reaksyon ng mga mamamahayag sa marahas na dispersal sa harapan ng US embassy.", "\u201cI think that the police there was nobody would ever do that in the midst of a troubled \u2014 I\u2019m not justifying it. Just a maybe, baka he was under stress, he might be ganged, they might gang up on him, hurt him, and so he acted on a, by instinct, self-preservation,\u201d dagdag ni Pangulong Digong.", "Sinabi pa ng Pangulo na hindi gustong pumatay ng mga pulis.", "\u201cPadiretso-diretso lang eh. Hindi naman talaga \u2018yung pinipili niya kung saan \u2018yung mga tao. But I said, I am not \u2014 this is not a brief for the police, I might say that, pero I intend to look at it. I will try to talk to the police, invite him for coffee and I will talk to the activists. Para naman hindi sila \u2014 I would like to know what really happened,\u201d paliwanag pa ni PDU30.", "Binigyang-diin pa ng Pangulo na ayaw na niyang magbanatan ang dalawang panig ng mga awtoridad at militanteng grupo.", "Kaugnay nito ay pi\u00adnayapa ng Pangulo ang panig ng gobyerno at militanteng grupo at pinayuhang itigil na ang banatan at bangayan."], "category": "National", "title": ["Dumepensa lang s\u2019ya! \u2014 PDU30"]},
{"content": ["Bumagsak sa kamay ng pulisya ang isang mag-asawa na hinihinalang konektado sa umano\u2019y drug lord na si Kerwin Espinosa sa isinagawang buy-bust operation sa mismong bahay ng mga ito sa Brgy. Labangon, Cebu City.", "Base sa report ng Cebu City Police nakilala ang mag-asawang sina Jesryl at Jean Bacalla, na kapwa kasalukuyan nang nakakulong sa detention cell ng nasabing himpilan ng pulisya.", "Nag-ugat ang pagkakaaresto sa mag-asawang Bacalla matapos isagawa ng Cebu City Police ang buy-bust operation makaraang isang operatiba ng pulisya ang nag-aktong poseur buyer ng shabu sa mismong tinitirahang apartment ng mga suspek.", "At habang nasa aktong tinatanggap umano ang marked money kapalit ng shabu ay dito na dinampot ang mag-asawa kung saan narekober ang umano\u2019y nasa 500 grams ng shabu na tinatayang nasa mahigit P5-million halaga ng salapi.", "Ang mag-asawang Bacalla ay kinasuhan na ng paglabag sa Republic Act 9165 (Comprehensive Dangerous Drugs Act\u00a0 2002)."], "category": "National", "title": ["Mag-asawang Cebu \u2018drug lord\u2019 arestado"]},
{"content": ["Pinasok sa loob ng bahay at saka binaril sa ulo ang isang 68-anyos na lolo na umano\u2019y \u2018drug pusher\u2019 ng apat na suspek nakasakay sa dalawang motorsiklo, kamakalawa ng gabi sa Tondo, Maynila.", "Sa imbestigasyon ni SPO2 John Charles Duran, ng Manila Police District-homicide section, nakilala ang biktima na si Felix Martin, scavenger at taga-Groundfloor ng Bldg. 30 Temporary", " Housing, Tondo, Maynila na namatay noon din dahil sa tama ng baril sa ulo.", "Tumakas naman ang mga suspek na pawang nakasuot ng kulay itim na jacket at pawang may nakatakip na panyo sa mukha na naghihintay sa motorsiklo.", "Naganap umano ang insidente dakong alas-11:00 ng gabi sa loob ng bahay ng biktima.", "Ayon kay Eduardo Mulado, 28, taga Buil\u00adding 31 Unit 28 Temporary Housing, Tondo, Maynila nakarinig umano siya ng dalawang putok ng baril dahilan para siya\u2019y lumabas at dito na niya nakita ang mga tumatakas na suspek."], "category": "National", "title": ["Lolo na pusher itinumba sa loob ng bahay"]},
{"content": ["Anim na Grade 7 students ang dinakip dahil umano sa paggamit ng mga ito ng marijuana sa loob ng comfort room ng mga babae sa mismo nilang paaralan kamakalawa ng hapon.", "Pansamantalang nasa pangangalaga na ngayon ng Valenzuela City Social Welfare Development Office (CSWDO) ang mga hinuling anim na mga binatilyong nasa pagitan ng 15 hanggang 16-anyos pawang mga mag-aaral ng Malinta National High School.", "Sa ulat ng V\u00adalenzuela City Police, dakong alas- 4:30 ng hapon nang sitahin umano ng school security guard na si Mark Villachua ang isa sa mga binatilyo na labas-pasok sa CR ng mga babae at nang sundan niya ito sa loob ay naamoy nito ang usok na amoy ng marijuana.", "Bunsod nito, binitbit nito ang nahuling estud\u00adyante at dinala sa Gui\u00addance Counselor Office at dito umamin na nagma-marijuana siya nang makita ng sekyu.", "Kasunod nito itinuro ng binatilyo ang lima pang estudyante na kasama nito sa \u2018doobie session\u2019 na kapwa rin umamin kaya inimbitahan din ang mga ito ng mga opisyal ng paaralan.", "Samantala, sa nga\u00adyon ay pansamantalang nasa kustodiya pa rin ng CSWDO ang limang mga binatilyo, habang naghihintay pa ng final decision mula sa nasabi ring tanggapan hinggil sa nasabing usapin."], "category": "National", "title": ["Anim na Grade 7 studes huli sa \u2018doobie\u2019"]},
{"content": ["Magkakaloob ng mahigit P2 milyon na pondo ang Simbahang katolika para itulong sa mga naapektuhan ng Bagyong Lawin.", "Nabatid sa NASSA/Caritas Philippines, ang nasabing pondo ay mula sa Alay Kapwa Program na siyang kinokolekta tuwing panahon ng Kuwaresma at inilalaan para sa mga magaganap na kalamidad tulad ng bagyo.", "Patuloy din umano ang isinasagawang assessment ng iba\u2019t ibang diyosesis upang malaman ang tulong na kailangan ng mga apektadong residente lalo na ang mga mahihirap at walang kakayahang bumangon mula sa matin\u00adding pinsala ng bagyo.", "Umabot na sa 3,325 sako ng bigas ang naipamigay ng National Food Authority (NFA) sa mga biktima ng super typhoon Lawin sa Luzon.", "Ayon kay Tomas \u00adEscarez, officer-in-charge ng NFA, nakapagbigay na rin sila ng 1,420 sako ng bigas sa Department of Social Welfare and Development (DSWD) para sa relief operations sa La Union, Tuguegarao at Isabela.", "Nagpadala rin ang NFA sa mga local govern\u00adment units ng La Union, Eastern Pangasinan, Western Panga\u00adsinan, Tuguegarao City (Cagayan), Allacapan, Isabela, Nueva Vizcaya, Aurora, Tarlac, at Camarines Norte.", "Sinabi ni Escarez na may natitira pang relief packs para sa nalalabing barangay ng Tuguegarao at Isabela.", "Tinatayang aabot sa mahigit 24,000 pamilya o mahigit 104,000 na indibidwal ang naapektuhan ng bagyong lawin sa 6 na rehiyon sa bansa."], "category": "National", "title": ["Simbahan naglabas ng P2M sa \u2018Lawin\u2019 victims"]},
{"content": ["Nasawi ang 19 pasahero matapos na mag-crash ang isang helicopter sa Northwestern Siberia.", "Sa pahayag ng Russia Investigative Committee na lulan ng may 22 katao ang sakay ng Mi-8 helicopter na bumagsak kamakalawa ng gabi sa labas ng siyudad ng Novy Urengoy.", "Base sa inisyal na data na nakuha, nasawi umano ang mga biktima dahil sa mga tinamong sugat sa katawan at ulo.", "Ang helicopter ay lumipad mula Siberian region ng Krasnoyarsk sa bayan ng Urengoy sa Yamalo-Nenetsky region nang bumagsak ito nitong Biyernes, ayon sa mga imbestigador."], "category": "National", "title": ["19 patay sa chopper crash sa Russia"]},
{"content": ["Sumuko sa tanggapan ng Criminal Investigation and Detection Team (CIDT)-Malolos City ang isa sa dalawang suspek sa pamamaril at pagpatay sa isang Bulacan-pulis kasama ang pinsan nito, habang bumibili ang mga huli ng sigarilyo sa isang tindahan sa Brgy. San Juan, San Miguel, Bulacan kamakailan.", "Kinilala ng pulisya ang sumurender na suspek sa pamamaril na si Fernand de Jesus y Gaddi, alyas Leslie habang tinutugis pa rin ang kanyang kasamang si Raymart Lipana, kapwa residente ng Barangay Tibagan, San Miguel na kapwa nahaharap sa kasong dalawang counts of murder matapos pagbabarilin ang biktimang sina PO1 Prince Jirold Pinto y Feliciano, 30, may-asawa, nakatalaga sa Bustos Police station at pinsan nitong si Prince Joseph Centeno y Alejandro, 29, kapwa ng Barangay San Juan.", "Magugunitang bandang alas-12:50 ng madaling-araw noong Oktubre 14, 2016 nang pagbabarilin ang magpinsan na biktima."], "category": "National", "title": ["Pumatay sa Bustos-pulis sumuko"]},
{"content": ["Halos hindi na makakita ang isang Pinay overseas Filipino worker (OFW) makaraang saktan ng amo na nagpupumilit sa biktima na manilbihan sa bahay ng mga kaibigan sa Dammam, Saudi Arabia.", "Dahil sa labis na paghihirap, ipinarating na ng biktimang si Daisy Baldonado, taga-Esperanza, Sultan Kudarat, may-asawa at dalawa ang anak nito, ang kanyang mga paghihirap sa isang himpilan ng radyo sa Pilipinas (Bombo Radyo).", "Sa pamamagitan ng isang kaibigang nagmalasakit nabunyag ang paghihirap ng biktima sa kamay ng amo.", "Nabatid na pinarerentahan ng amo ang biktima sa kanyang mga kaibigan ng 10 oras kada-araw upang magtrabaho.", "Maliban pa rito, nagtatrabaho muna siya sa bahay ng amo bago siya manilbihan sa iba.", "Dahil sa pagtanggi ng biktima, nagkaroon ng pagtatalo ang mag-amo hanggang sampalin siya at halos matusok ang mata.", "Bunsod nito namaga ang mukha ng Pinay at halos hindi makakita nang matusok ang mata.", "Inaasahan ng biktima na tutulungan siya ng pamahalaan pati na ang MMML Recruitment Services na nag-aayos ng kanyang papeles upang magtrabaho sa kanyang amo.", "Base naman sa paha\u00adyag ng Overseas Worker and Welfare Adminis\u00adtration (OWWA) na ipapaalam nila agad sa Philippine\u00ad Overseas Labor Office (POLO)-OWWA sa Saudi Arabia ang problema ng nasabing OFW na tulungan at sagipin ito sa kanyang amo.", "Makikipag-ugnayan\u00ad din ang OWWA sa recruitment agency ng OFW dito sa Pilipinas upang tulungan itong mapauwi ang Pinay."], "category": "National", "title": ["OFW sinampal, tinusok sa mata ng amo"]},
{"content": ["Patay ang 15 kababaihan habang 50 pa ang suga\u00adtan sa inilunsad na air strike\u00a0 sa isang \u2018shrine\u2019 malapit sa siyudad ng Kirkuk sa Northern Iraq.", "Ayon kay local council chief Amir Huda Karam kung saan kinumpirma ni Dr. Abbas Mustafa Dakuki na dinala sa local na pagamutan, 50 kilometro mula sa Timog ng Kirkuk.", "Una nang inatake ng Jihadists ng Islamic State group ang Kirkuk para mailigaw ang libu-libong tropa ng militiaman na papalapit sa Mosul, Iraq."], "category": "National", "title": ["15 babae, patay sa air strike"]},
{"content": [" \u2014 Namatay habang ginagamot sa hospital ang isang padre de pamilya makaraang sunugin ang sarili at kanilang bahay at tinangka pang idamay ang kaniyang mag-iina sa Brgy. Maria Cristina West ng bayang ito kamakalawa.", "Umiinom lamang umano ng kape ang mister na nakilalang si Ricky Manzano, 39-anyos nang mabanggit ng misis na gusto niyang bumalik sa ibang bansa upang magtrabaho.", "Dahil dito, bigla na lamang umanong nagselos ang mister at dahil sa galit ay binuhusan niya ng gasolina ang bahay at sarili pati na ang kanyang misis at sinilaban ang sarili.", "Tinangkang tumakbo ng mag-iina ngunit nahila ni Manzano ang asawa at dalawa nilang anak na may edad 10 at 4 habang nakatakbo ang dalawa pang mga bata na may edad 12 at 7 na silang humingi ng saklolo sa kanilang mga kapitbahay. Ginagamot naman ang mag-ina sa hospital."], "category": "National", "title": ["Sarili, bahay sinunog sa selos"]},
{"content": ["Nagdeklara na ng state of calamity ang bayan ng Buhi sa lalawigan ng Camarines Sur dahil sa patuloy na pagtaas ng naitalang pinsala ng fishkill sa Buhi lake dahil sa magkasunod na bagyong Karen at Lawin.", "Ayon sa Local Government Unit (LGU) Buhi, nagdesisyon sila na magdeklara ng state of calamity matapos na umabot na sa mahigit P100 milyon na ang napinsalang mga tilapia sa nangyayaring fishkill sa kanilang lawa.", "Ang lake Buhi ang siyang pangunahing pinagkukunan ng tilapia ng buong Bicol region kaya malaking dagok ang pangyayari sa tinatayang 100 fish cage \u00adoperator na kinakailangan namang mabigyang-ayuda ng lokal na pamunuang bayan ng Buhi upang \u00admakabawi sa mga \u00adnaluging mga alagang isda.", "Sa ngayon ay halos umaabot sa 14 na sako ng mga patay na tilapia ang inililibing ng mga may-ari ng fish cage upang hindi makaapekto sa kalusugan ng mga residente malapit sa lawa.", "Ang iba namang may-ari ng fish cage ay mina\u00adbuti ng i-harvest ang kanilang mga tilapia kahit alanganin pa ang laki upang kahit paano ay maibenta pa sa merkado.", "Sa ngayon ay bagsak presyo ang kilo ng tilapia sa paligid ng Buhi lake na pumapalo lang sa P10 hanggang P30 kada kilo."], "category": "National", "title": ["P100M danyos sa Buhi fishkill"]},
{"content": ["Natagpuan na ang mga labi ng biktima sa bumagsak na Cessna 172 aircraft malapit sa Vitalis Resort sa Santiago, Ilocos Sur at ito ay naiahon sa dagat at dinala sa dalampasigan dakong ng alas-7:10 ng umaga kahapon.", "Ayon kay Eric Apolonio, spokesman ng Civil Aviation Authority of the Philippines (CAAP), ang training plane na sinakyan ni pilot instructor, Captain John Kaizan Estabillo at ang student pilot na si Paula Vianca Robles na bumulusok sa Santiago Cove bandang alas-3:30 ng hapon noong Biyernes, Oktobre 21 makaraang sumabit ito sa zipline ng Vitalis Villas resort.", "Ang bumagsak na eroplano na ino-operate\u00ad ng Leading Edge International Aviation Acade\u00admy ay natagpuan ng mga divers ng Philippine Coast Guard\u00a0 noong Biyernes ng hapon, suba\u00adlit ito ay tinigil dahil sa malakas na alon at madilim na kapaligiran\u00ad at ipinagpatuloy na \u00adlamang ang operations kahapon ng umaga.", "Sinabi pa ni Apolonio na ang eroplano na may registry No. RP-C7838 ay nagsasagawa ng \u201ctouch and go procedure\u201d sa Vigan airport ng bandang alas-3:24 ng hapon at pabalik na sana ito sa homebase sa San Fernando airport sa La Union nang managanap ang aksidente.", "Sa kasalukuyan ini-imbestigahan na ng CAAP\u2019s Accident investigators sa pangunguna nina Col. Bert Dulay at Raineer Baculinao para alamin ang sanhi ng \u00adaksidente."], "category": "National", "title": ["Bumagsak na Cessna plane, nakita na"]},
{"content": ["Labingwalong pag\u00adlindol ang naitala sa buong bansa ng Philippine Institute of Volcanology and Seismology (P\u00adHIVOLCS) noong magdamag ng Biyernes, habang pito naman nitong magdamag ng Sabado.", "Sa earthquake bulletin ng Phivolcs, ang Sarangani, Davao Occidental at Guian, Eastern Samar\u00a0 naitala ang may kalakasang paglindol.", "Naitala ang magnitude 4.1 sa Silangan ng Sarangani bandang alas-6:34 ng gabi noong Biyernes, habang magnitude 3.4 naman ang naramdaman sa silangan din ng Guian, Eastern Samar bandang alas-10:40 kahapon.", "Ayon sa P\u00adhivolcs, walang naitalang c\u00adasualty sa mga magkakasunod na aftershocks ng lindol at pare-parehong tectonic in origin ang sanhi ng mga ito."], "category": "National", "title": ["Sarangani, Eastern Samar nilindol"]},
{"content": ["Nasawi ang tatlong menor-de-edad, isa naputulan ng dalawang hita at\u00a0 kaliwang kamay habang dala\u00adwa naman ang nasugatan sa ulo matapos araruhin ng rumaragasang tren ng P\u00adhilippine Natio\u00adnal Railways (PNR), kahapon ng dakong alas-5:15 ng\u00a0 umaga sa Sta. Cruz, Maynila.", "Sa imbestigasyon ni SPO1 Richard Borbon ng Manila District Traffic Enforcement Unit (MDTEU), nakilala ang mga nasawi na sina Andrea Regino, 13, Grade 7 student sa Recto High School at taga-Sampaloc, Manila; Sandy Guillen, 13, Grade 5 pupil sa Corazon Aquino Elementary School at isa pang batang babae na nasa edad 12-13-anyos na hindi pa nakikilala.", "Habang naputulan naman ng dalawang hita si Anthony De Mesa, 12, Grade 4 sa Mariano Ponce Elementary School; J\u00adoshua Nepomuceno, 12, out of school youth, naputulan ng kaliwang kamay at nagkasugat sa ulo; J\u00adennyrace Eugenio, 13, out of school youth, nasugatan sa ulo at hita.", "Tumakas naman ang driver ng PNR train na si Joel Bolo at ang mekani\u00adko ng tren na si Berjerio Suarez, ayon kay Security Officer Pedro Bisa Jr., imbestigador ng PNR.", "Nabatid sa kaibigan ng mga biktima na si John Ace Awitan, 15, high school student sa Rajah Sulayman at taga 2322 M. Hizon St. Sta. Cruz, Maynila magkakasama umano ang mga biktima na nag-inuman\u00a0 at napagtripan na sa riles ng tren magsitulog."], "category": "National", "title": ["6 na bagets inararo ng tren, 3 patay"]},
{"content": ["Ang mga mambabatas sa Senado at Kamara, kani-kanya ng interpretasyon sa direksyong tinatahak ni Pangulong Rodrigo Duterte at pinagdadalhan nito sa Pilipinas.", "Pero si Sen. Antonio Trillanes IV, naniniwalang seryoso at buo na ang plano ng Pangulo na ipaling sa komunismo ang Pilipinas at pinatutunayan lamang umano nito ang matagal nang impresyon sa pagkatao ng Pangulo na isa itong Komunista.", "\u201cIf he thinks like a communist, talks like a communist, frees the communists, and appoints the communists, then he MUST be a communist,\u201d diin ni Trillanes sa isang statement.", "Ang intindi naman ni Sen. Francis Escudero, \u201cI don\u2019t think there\u2019s such an intention but a mere play of words to emphasize that we\u2019ll no longer be mono centric w/ the US.\u201d", "Gayuman, sinabi ni Escudero na makabubuti sa bansa na isulong hindi lang ang pagiging independent ng bansa kundi pati na rin ang \u2018interdependent foreign policy\u2019 na nakasandal sa pambansang interes.", "Hindi naman pabor si Sen. Grace Poe sa posisyon ni Pangulong Duterte.", "\u201cWe should maintain old bridges as we build new ones,\u201d diin ni Poe na noong nakaraang presidential elections ay ang pagiging American citizen ang naging pangunahing bagahe.", "Si Sen. Bam Aquino, bukas sa pagpapalawak at pagpapalalim ng relasyon sa China, \u201cKung ano ang pinakamainam at pinakamaganda sa ating bansa, iyon po ang i-explore natin. That is why I\u2019m supportive of the moves to get more investments from China.\u201d", "Pero hindi dapat na sa pagkuha ng investment sa China ay aawayin naman ng Pilipinas ang matagal nang kaibigang Amerika.", "\u201cHindi naman ibig sabihin na kung kaibigan natin ang China, kaaway natin ang Amerika. Kahit naman po ang Amerika at China ay may trade deals at pakikitungo sa isa\u2019t-isa,\u201d ayon pa sa senador.", "Sa Kamara, hindi sineryoso ni Akbayan partylist Rep. Tom Villarin ang mga pahayag ng Pangulo habang nasa state visit sa China kamakalawa dahil mukhang estratehiya lamang umano ito ni Duterte para gisingin ang Amerika na buhusan pa ng tulong at negosyo ang Pilipinas.", "\u201cPDuterte was just appeasing host China who gave him $9-B in loans and trying to goad the US to react. Parang ang mensahe niya sa US ay tapatan niyo ang pera ng China,\u201d ani Villarin.", "Ganito rin ang tingin ni Albay Rep. Edcel Lagman na nagsabing, \u201cThis is again President Duterte\u2019s usual hyperbole. He does not mean it.\u201d", "Pero si Magdalo Rep. Gary Alejano, naghain ng House Bill 483 upang busisiin itong \u2018independent foreign policy\u2019 ng Pangulo para magkaroon ng komprehensibong kaalaman ang Kongreso kung saan papunta ang policy shift ng gobyerno."], "category": "National", "title": ["Trillanes kay PDU30 Utak-Komunista, pro-Komunista, e \u2018di Komunista ka!"]},
{"content": ["Tinawag ni Sen. Leila de Lima si Pangulong Rodrigo Duterte na \u2018bitter\u2019 dahil hindi pa rin ito maka-move on simula nang tanggihan ang aplikasyon niya sa US visa, kung kaya\u2019t gusto niyang putulin ang relasyon ng Pilipinas at Estados Unidos.", "\u201cIt\u2019s saddening, frightening and highly incensing that this President does not have a true servant-leader\u2019s capacity to put the interests of the people ahead of his own bitterness,\u201d ani De Lima.", "\u201cBiruin mo, na-deny ka lang ng US visa noon, hindi ka lang naka-move on, itinanim mo pa ang bitterness mo nang ilang taon hanggang sa maging Presidente ka at magamit mo ang posisyon mo para gumanti sa pakiramdam mo ay atraso sa\u2019yo,\u201d banat ng senador.", "Payo pa nito sa Pangulo, \u201cMag-isip ka dahil hindi lang buhay mo ang nakataya, kundi buhay at kabuhayan ng milyun-milyong Pilipino\u2026 Nangako kang tatalima sa Konstitusyon, do it.\u201d"], "category": "National", "title": ["Na-deny lang ang US visa, bitter na!"]},
{"content": ["Goodbye \u20183-day sale\u2019 na ang lahat ng mall sa Quezon City base sa bagong direktiba ng Quezon City government.", "Ayon kay Department of Public Order and Safety (DPOS) chief Elmo San Diego, \u20182-day\u2019 sale na lang ang papayagan nilang permit para sa mga malls.", "Ito raw ang nakikitang dahilan ng city government para maibsan ang paglala ng traffic sa Quezon City habang papalapit ang holiday season.", "\u201cWe have agreed to the new rules that mall will only be allowed to hold at most, 2-day sale instead of the usual 3-day sale,\u201d giit ni San Diego."], "category": "National", "title": ["Goodbye, 3-day sale!"]},
{"content": ["Nagpaabot ng pasasalamat kahapon ang isang opisyal ng Palasyo ng Malaca\u00f1ang sa ilang indibidwal, mga ahensya ng gobyerno at local government units na naging supportive noong panahong nananalasa ang super typhoon \u2018Lawin\u2019 sa ilang bahagi ng bansa.", "\u201cWe would like to thank our government agencies and private individuals who had been so supportive during monitoring, the monitoring of typhoon Lawin and to our local government officials who had been so aggressive in the campaign in order for us to lessen the damage caused by bagyong Lawin,\u201d pahayag ni Presidential Communications Office (PCO) Assistant Secretary for Operations and Special Concern Marie Banaag.", "Si Caloocan Bishop Emeritus Deogracias I\u00f1iguez naman na siyang chairman ng Ecumenical Bishops Forum ay patuloy na nananawagan ng tulong para maipamahagi sa mga lugar na sinalanta ng magkasunod na bagyong \u2018Karen\u2019 at \u2018Lawin\u2019 sa Northern Luzon."], "category": "National", "title": ["Palasyo todo-pasalamat sa mga sumaklolo sa \u2018Lawin\u2019-hit areas"]},
{"content": ["Nagpahayag ng kahandaan ang bansang Russia na magbigay ng tulong sa Pilipinas sa harap ng magandang relasyon ng dalawang bansa na isinusulong ni Pangulong Rodrigo Duterte.", "Sinabi ni Russian Ambassador Igor Khovaev na bukas ang pintuan ng bansa nito para magkaloob ng anumang tulong sa Pilipinas.", "\u201cPlease formulate your wish list. What kind of assistance do you expect from Russia and we will be ready to sit down with you and discuss what can and should be done,\u201d sabi ni Khovaev sa panayam dito ng GMA News.", "Batid aniya nito na may negatibong imahe ang Russia sa kasalukuyan kung saan handa naman umano ang huli para madiskubre ng Pilipinas at Russia ang kanilang ugnayan.", "Maging ang Japan ay interesado ring marinig ang mga hirit sa kanila ng Pangulo ng Pilipinas sa nalalapit na pagbisita nito sa kanilang bansa sa Oktubre 25-27.", "\u201cIf President Duterte has a new idea in the foreign policy, I think Prime Minister Abe would like to listen to Duterte\u2019s explanation in the discussion with him,\u201d pahayag ni Atsushi Ueno, deputy chief of mission and minister for political affairs sa ginanap na\u00a0 pre-departure briefing sa Malaca\u00f1ang kahapon."], "category": "National", "title": ["Russia hiningi ang wish list ni PDU30; Japan interesado rin sa hirit"]},
{"content": ["Paalala pa rin kahapon ni Sen. Grace Poe sa publiko, huwag umasang agad-agad na mareresolba ang problema sa trapiko kapag naaprubahan na ang pagbibigay ng emergency powers kay Pa\u00adngulong Rodrigo Duterte.", "\u201cGusto ko lang sabihin sa ating mga kababayan, huwag po tayong umasa ng emergency powers na iyan ay kaagad-agad ay magkakaroon ng solusyon lahat iyan,\u201d ayon kay Poe.", "Dagdag pa nito, \u201cMasyado nilang binibuild-up itong emergency powers. Oo, maraming kailangan ang gobyerno para mas mabilis ang kilos nila sa pagresolba nito pero sinasabi ko na sa inyo ngayon, kahit na maipasa pa namin ito, hindi ninyo agad-agad mararamdaman ito kapag hindi natapos ang mga imprastraktura na ating dapat gawin.\u201d"], "category": "National", "title": ["\u2018Wag masyadong umasa sa traffic e-power \u2014 Poe"]},
{"content": ["Nasungkit ni Pangulong Rodrigo Duterte ang pinakamataas na approval at trust ratings sa hanay ng matataas na opisyal ng gobyerno base sa resulta ng isinagawang survey ng Pulse Asia nitong Biyernes pero\u00a0 mababa pa rin ito kumpara sa huling resulta ng survey na nasa 91% ang kanyang trust rating.", "Alinsunod sa resulta ng Pulse Asia survey nakakuha si Duterte ng 86% approval rating, na may 11% undecided at 3 % disapproval.", "Si Pangulong Duterte rin ang naitalang most trusted sa hanay ng top national officials na may \u2018big trust\u2019 sa iskor na 86% din.", "Nasa 11% naman ang undecided at 3% ang \u2018small/no trust\u2019.", "Isinagawa ng Pulse Asia ang survey nitong Setyembre 25 hanggang Oktubre 1 na may 1,200 adult respondents. Mayroon itong +3% error margin at 95% confidence level.", "Abut-abot naman ang pasasalamat ng Malaca\u00f1ang sa sambayanan sa patuloy na pagsuporta at pagtitiwala sa Pangulo.", "\u201c\u2026we would be so flattered and we are so thankful sa mga kababa\u00ad\u00adyan na\u2014of course, hindi naman, imposible naman talagang lahat ng kababayan natin ay gusto nila ang lahat ng palakad ng gobyerno,\u201d pahayag ni Presidential Communications Office (PCO) Assistant Secretary Ana Marie Banaag nang hi\u00adngan ng reaksyon ng media."], "category": "National", "title": ["Trust rating ni PDU30, dumausdos pero mataas pa rin"]},
{"content": ["Ipapatupad na nga\u00adyong araw ang pagbaba\u00adyad ng toll fee patungong Ninoy Aquino International Airport (NAIA) Terminal 1 at 2 Expressway matapos ang isang buwang walang bayad na ipinatupad sa Macapagal at NAIA road, Para\u00f1aque City.", "Ayon sa Department of Public Works and Highways (DPWH), ang 12 kilometrong tulay ng NAIA Expressway ay kaya raw magbawas ng 60% hanggang 75% sa oras ng biyahe ng mga motoristang magtutungo sa Terminal 1 at 2.", "Hanggang kahapon na lamang maaaring dumaan ng libre dahil simula ngayong araw ay magsisimula nang maningil ng toll fee sa mga motorista.", "Sa mga sasakyang class 1, magbabayad ng P35 (kotse) sa class 2 na sasakyan, P69 (van) sa class 3 naman ay P130 (bus at truck)."], "category": "National", "title": ["NAIA Expressway hindi na libre"]},
{"content": ["Pumangalawa si Vice President Leni Robredo na nakakuha ng 66% approval rating na may 24% undecided at 9% disapproval sa hanay ng mga opisyal ng pamahalaan matapos manguna ni Pa\u00adngulong Rodrigo Duterte.", "Sa trust rating naman ay umiskor si Robredo ng 65% \u2018big trust\u2019 o pito sa bawat 10 Pinoy ay nagtitiwala sa kanya. Nasa 24% naman ang undecided at 10% ang \u2018small/no trust\u2019.", "Kapwa naman nakakuha ng 100% awareness sa respondents sina Pangulong Duterte at Robredo.", "Labis naman ang pasasalamat ng Bise Presidente sa tiwalang ibinibigay sa kanya ng sambayanan.", "\u201cI\u2019m very thankful for the continued confidence of our fellow Filipinos. This is motivation to keep doing what we\u2019re doing, and also to find ways to do our work better,\u201d ani Robredo sa statement ng kanyang tanggapan.", "Sa iba pang opisyal ng gobyerno, umani naman si Senate President Aquilino \u2018Koko\u2019 Pimentel III ng 99% awareness rating, 61% approval rating pa at 55% \u2018big trust\u2019.", "Si Chief Justice Maria Lourdes Sereno naman ay nakakuha ng 86% awareness, 46% approval rating at 44% \u2018big trust\u2019.", "Umiskor naman si House Speaker Pantaleon Alvarez ng 75% awareness, 43% approval ra\u00adting at 41% lamang ang nagtitiwala sa kanya.", "Nagpasalamat din si Alvarez sa mas mataas na tiwala ngayon ng taumbayan sa kasalukuyang Kongreso kumpara sa nakaraan."], "category": "National", "title": ["7 sa 10 Pinoy, tiwala kay VP Leni"]},
{"content": ["Umusad na sa plenaryo ng Senado ang panukalang batas para tapusin ang sistema ng \u2018endo\u2019 o \u2018end of contract\u2019 ng contractual employees sa sektor ng gobyerno.", "Matapos ang serye ng public hearing ng senate committee on civil service, government reorganization and professional regulation, inakyat na ni Sen. Antonio Trillanes IV sa plenaryo ng Senado ang Senate Bill No. 283 sa hangaring mapaaprubahan sa ikalawa at ikatlong pagbasa sa pagbabalik ng sesyon ng kapulungan sa Nobyembre.", "Ayon kay Trillanes, chairman ng komite, nagbigay na ng marching order si Pangulong Rodrigo Duterte na tapusin na ang contractualization ng mga manggagawa at nasa kamay na ng Kongreso para maisakatuparan ito."], "category": "National", "title": ["Anti-Endo bill, umusad na"]},
{"content": ["Tuluyan nang nagkasundo ang Pilipinas at China na huwag gumamit ng dahas at puwersa sa pagharap sa usapin ng mga pinag-aagawang teritoryo sa South China Sea.", "Sa joint statement na inilabas kahapon ng Philippines at China, nagkaisa ang mga ito na ang gusot ay hindi dapat iugnay sa iba pang aspeto ng relas\u00adyon ng dalawang bansa.", "\u201cBoth sides exchange views on the importance of handling the disputes in the South China Sea in an appropriate manner,\u201d nakasaad sa inilabas na statement.", "\u201cBoth sides also reaffirm the importance of maintaining and promoting peace and stability, freedom of navigation in and over-flight above the South China Sea, addressing their territorial and jurisdictio\u00adnal disputes by peaceful means, without resorting to the threat or use of force, through friendly consultations and negotiations by sovereign states directly concerned, in accordance with universally recognized principles of international law, including the Charter of the United Nations and the 1982 UNCLOS,\u201d ayon pa sa joint statement.", "Ang joint statement sa usapin ng territorial dispute ay inilabas sa pagtatapos ng apat na araw na state visit ni Pangulong Rodrigo Duterte sa China kahapon."], "category": "National", "title": ["PH, China \u2018di gagamit ng dahas sa territorial dispute"]},
{"content": ["Literal na \u2018Christmas is in the air\u2019 na dahil nagpaalam na ang Habagat sa Pilipinas at umentra na ang Amihan.", "Ayon sa Philippine Atmospheric, Geophysical and Astronomical Services Administration (PAGASA), mararanasan na sa susunod na linggo ang malamig na simoy ng Amihan o ang tinatawag na northeast monsoon.", "Paliwanag ni Pagasa forecaster Gener Quitlong, nasa transition na ang klimang iihip sa bansa \u2013 kung dati ay maalinsangan, unti-unti na raw itong lalamig hanggang sa maramdaman ang tila simoy ng malamig na air condition lalo na sa gabi hanggang sa bukang-liwayway o madaling-araw.", "Mula sa dating 25-35\u00baC, mararamdaman na ang lamig na posibleng pumalo sa hanggang 28\u00baC.", "Sa kabila nito, hindi pa rin inaalis ang posibilidad na may pumasok pang bagyo sa Philippine Area of Responsibility (PAR).", "Tinatayang limang bagyo pa ang papasok sa Pilipinas bago matapos ang taon."], "category": "National", "title": ["SIMOY-PASKO NA!"]},
{"content": ["Oktubre 2 pa lang ay inilutang na ni Sen. Panfilo Lacson ang pa\u00adngamba na \u201cma-disconnect\u201d ang mahigit isang milyong Filipinong empleyado ng call centers sa bansa sa plano [noon] ni Pangulong Rodrigo Duterte na kumalas sa Estados Unidos at kahapon ay dalawa pang senador ang bumusina dahil walang duda na first casualty talaga ng \u201cGoodbye, US\u201d statement kamakalawa ng Pangulo ang Business Process Outsourcing (BPO) industry sa Pilipinas.", "Naniniwala si Sen. JV Ejercito, na dapat ay pinag-aralan nang mabuti ang hakbang na ito ng pamahalaan dahil sa negatibong epekto nito partikular sa BPO sector na milyun-milyong Filipino ang nagtatrabaho.", "Maaari naman umanong isusulong ng pamahalaan ang independent foreign policy nang hindi kailangan putulin ang alyansa nito sa Amerika.", "\u201cThis matter should have been studied tho\u00adroughly. We could pursue an independent foreign policy without necessarily cutting ties with the US,\u201d ayon kay Ejercito.", "Gayundin si Sen. Joel Villanueva, ay nabahala sa epekto nito sa BPO sector na isa umanong $25-billion industry sa loob ng Pilipinas.", "\u201cThe President doesn\u2019t have to choose between the US and China in terms of economic partnership,\u201d giit ni Villanueva.", "Gayunpaman, umaasa ang senador na magbibi\u00adgay ng malinaw na polisiya ang Pangulo na hindi naman makakaapekto ng masama sa kapakanan ng bansa.", "\u201cWe are relying on the President to give us clear and strategic policies, not abrupt and off the cuff remarks that can have significant negative impact to the welfare of the nation,\u201d dagdag ni Villanueva.", "Sina Sen. Francis \u2018Kiko\u2019 Pangilinan at Senate majority leader Vicente Sotto III, ay nalalabuan pa sa pahayag ng Pangulo.", "\u201cI don\u2019t know what he means by \u2018separation\u2019? It\u2019s hard to react to something I\u2019m not sure of,\u201d ayon pa kay Sotto.", "Sa naunang babala ni Lacson pagpasok pa lang ng buwan ng Oktubre, sinabi na nito na imposible naman para sa mga taga-call centers na mag-aral ng Mandarin o ng Ruso para patuloy na makapagtrabaho oras na pumihit nang tuluyan ang Pilipinas sa pakikipag-partner sa China at Russia at tuluyang putulin ng Pangulo ang US ties.", "Si Sen. Bam Aquino sa kabilang dako, nag-aalala rin para sa mga Pinoy sa abroad \u201cWe cannot cut ties with them (US and EU) dahil mara\u00adming Filipino ang nakatira at nagtatrabaho doon at marami silang mga investment dito.\u201d\u00ad"], "category": "National", "title": ["CALL CENTERS SAPUL!"]},
{"content": [" \u2014 Nagpahayag ng pagkabahala ang iba pang miyembro ng Sangguniang Panlunsod dito makaraang mapaslang ang isa nilang kasamahan at makaranas ng indiscriminate firing ang isa pa noong nakaraang araw ng Miyerkules.", "Ito ay sa kabila ng paglalaan ni City Mayor Emerson \u2018Emeng\u2019 Pascual ng pabuyang P200,000 sa sinumang makapagbibigay ng kaukulang impormasyon sa ikalulutas ng nangyaring pagpaslang kay City Councilor Sonny Diaz San Jose, 41, residente ng Brgy. Sto. Cristo Norte rito.", "Kasama ni San Jose ang kaniyang driver na si Antonio Barcelona Punzal, 36, at limang iba pa sa bakuran ng panabong na manok ni Roel Francisco sa Purok 4, Brgy. Mangino rito noong pagbabarilin ng tatlong \u2018di nakilalang mga salarin noong Miyerkules ng hapon.", "Kinagabihan, nagsumbong si City Councilor Danilo Pangilinan, pangulo ng Liga ng mga Barangay ng Gapan, na nakarinig sila ng putok ng baril sa harapan at likuran ng kanilang tahanan sa Brgy. Mangino.", "Ayon kay City Councilor Arthur Velayo naidaing na sa kaniya ni San Jose ang umano\u2019y natatanggap na death threat at binalak na umanong ihingi ng tulong sa National Bureau of Investigation.", "Ibinunyag pa ni Velayo na noong Martes ng gabi ay kasama niya ang grupong kinabilangan ni San Jose, SP members Gemma Pangilinan, Carmen de Guzman Libunao at Danilo Pangilinan na humarap sa namuno sa isang sekta rito at ipinaliwanag ang kanilang panig kung bakit nakasalungat sa mga isinusulong na mga panukala ng city government.", "\u201cNaniniwala kami na may usaping pulitika sa pagkamatay ni Councilor San Jose at sana makarating kay Pangulong Duterte ang nangyayari sa Gapan,\u201d daing pa ni Velayo."], "category": "National", "title": ["FFUP Gapan twin killings"]},
{"content": ["Niyanig ng malakas na paglindol ang Tottori prefecture sa bansang Japan, ayon sa Japan Meteorological Agency (JMA).", "Ayon sa ulat ng Associated Press, natukoy ang lindol sa lakas na magnitude 6.6, na ang sentro ay natukoy sa layong 700 kilometro kanluran ng Tokyo at may lalim na 10 kilometro.", " Bagama\u2019t malakas ang lindol ay wala namang inilabas na tsunami alert.", "Wala namang iniulat na may nasawi o nasirang mga ari-arian sa nasabing lindol."], "category": "National", "title": ["Japan niyanig ng magnitude 6.6 quake"]},
{"content": ["Patay ang isang ama nang matangay ng agos ng tubig habang nangu\u00adnguha ng kabibe kasama ang anak sa baybayin ng Barangay Maya, Daanbantayan, Cebu.", "Wala nang buhay nang matagpuan ang katawan ng biktimang si Jessie Estemar, 51, ma\u00adngingisda, ng nabanggit na lugar.", "Sa salaysay ng anak na si Wivelle Estemar, 32, magkasama sila ng ama na nanghuhuli ng kabibe nang hindi nila namala\u00adyan na biglang tumaas ang tubig dahil sa high tide.", "Kuwento pa ng anak, inagos sila ng alon kaya nagkahiwalay sila ng ama hanggang sa nawala na ito sa kanyang \u00adpaningin.", "Nakaligtas ang anak matapos makakapit sa nakausling bato at maisalba ng ilang dumaan na mangingisda."], "category": "National", "title": ["Ama, inabot nang high tide, patay"]},
{"content": [" Sinalakay ng Abu Sayyaf ang isang South Korean cargo ship at dinukot ang kapi\u00adtan nito at isang Pinoy crewman sa karagatan ng Tawi-Tawi sa rehiyon ng Autonomous Region in Muslim Mindanao.", "Kinumpirma rin ito kahapon\u2002ng\u2002Western Mindanao\u00ad Command at sinabing hinarang ng Abu Sayyaf ang MV Dong Bang Giant hindi-kalayuan\u00ad sa bayan ng Bongao noong Huwebes at dinukot ng 10 armado si Park Chul Hong at Glenn Alindajao, na tubong-Cebu province.", "\u201cThey were seized by ten armed men suspected\u00ad to be members of the Abu Sayyaf group under Jul Hassan and Abu Sayyaf sub-leader Idang Susukan based in Sulu province,\u201d ani army Major Filemon Tan, ang spokesman ng Western Mindanao Command.", "Sinabi nito na agad inalertuhan ng anti-terror Joint Task Force Tawi-Tawi ang lahat ng units nito sa lalawigan upang hanapin at ilig\u00adtas ang mga bihag.", "\u201cAs of press time, vali\u00addation and intelligence monitoring are currently being conducted by the military in coordination with local chief executives and the locals to track down the perpetrators and safely\u00ad rescue the victims,\u201d wika pa ni Tan.", "Wala rin pahayag ang Korean Embassy sa Maynila ukol sa naganap. Bihag pa rin ng Abu Sayyaf ang isang dosenang\u2002Indonesian at Malaysian sailors na dinukot sa Sabah, \u00adMalaysia."], "category": "National", "title": ["Korean cargo ship sinalakay, kapitan tinangay sa Tawi-Tawi"]},
{"content": ["Nagtala ng mas ma\u00adlakas na pagsabog kahapon ang Bulkang Bulusan sa Sorsogon kung saan apat na bayan ang binalot ng lahar.", "Sa inilabas na volcano bulletin ng Philippine Institute of Volcanology and Seismology (Phivolcs), nagkaroon ng phreatic eruption sa summit crater ng bulkan bandang alas-12:34 ng hatinggabi kung saan umabot sa 20-minuto ang pagsabog.", "\u201cThin ash fall was observed in Casiguran (Brgy. Inlagadian) and Gubat (Brgys. Tugawe, Bulacao and Tigkiw). Traces of volcanic ash was observed in Brgys. Ariman,\u2002Bentuco, Buenavista, Nazareno and Rizal in Gubat, Brgys. Barcelona Proper and Tagdon in Barcelona, and in Brgys. Escuala and Casay in Casiguran,\u201d ayon sa ulat ng Phivolcs.", "Naramdaman din umano ang malakas ng dagundong ng bulkan sa Brgy. Inlagadian, Casiguran at sinabayan ito ng walong beses na paglindol.", "Dahil dito, mas lalo pang hinigpitan ang pagbabantay sa paligid ng bulkan at mas hinigpitan ang 4-kilometer radius Permanent Danger Zone (PDZ) gayundin sa ipinatutupad na Extended Danger Zone (EDZ).", "Ipinagbawal din muna ang paglipad ng anumang sasakyang panghimpapawid malapit sa bulkan."], "category": "National", "title": ["Bulusan sumambulat"]},
{"content": ["Nanawagan ng tulong ang pamahalaang panlalawigan ng Cagayan para sa pagbangon ng mga residente lalo na ang mga nawalan ng tahanan, nasiraan ng mga pananim at iba pang pangkabuhayan.", "Ang panawagan ay ginawa ni Cagayan Go\u00advernor Manuel Mamba dahil ilang bayan umano sa lalawigan ay nananataling isolated pa dahil sa mga baradong kalsada at pagsak pa rin ang komunikasyon bunsod ng pananalasa ng bagyong Lawin.", "Ayon kay Mamba, ang mga bayan ng Tuao, Rizal, Piat at Sto. Ni\u00f1o ay hindi pa nararating kahit ng mga tauhan ng Armed Forces of the Philippines (AFP) at Philippine National Police (PNP) na tumutulong sa clearing operations.", "Kinumpirma ni Mamba na tatlo ang nasawi sa Cagayan dahil sa pananalasa ng bagyong Lawin na kinilalang sina Rosita Rumbao ng Brgy. Hacienda Inatal, Baggao; Shirley Baccay, isang guro sa University of St. Louis Tuguegarao at isa pang hindi kinilala.", "Samantala, pito na ang kumpirmadong nasawi sa hagupit ng Bagyong Lawin sa Cordillera Administrative Region (CAR).", "Ito ang inihayag ni Mina Marasigan, spokesperson ng National Risk Reduction and Management Council (NDRRMC), na nagsabing bukod sa pitong kumpirmadong nasawi, may tinanggap pa silang report na may lima pang iniulat na nasawi pero patuloy pa rin nila itong kinukumpirma.", "Kinilala ang mga nasaKasabay nito, sinabi pa ni Marasigan na may mga kinukumpirma pa rin silang report na may mga nawawala pa mula sa Ifugao at Cagayan.", "Tinatayang may P26 milyong halaga sa agriculture sector ang napinsala sa Abra, Benguet, Ifugao, Kalinga, Apayao at Mountain Province.", "Umaabot naman sa 1,013 kabahayan ang nawasak.", "Samantala, magsasagawa ng aerial inspection ang NDRRMC sa mga lugar na sinalanta ng Sypertyphoon Lawin gaya ng sa Cagayan Valley, Ilocos Region at CAR kasabay din ng pagsasagawa ng clearing operation.", "Sinabi ni Marasigan na agad ipaaalam kay Pangulong Rodrigo Duterte ang magiging resulta ng inspeksyon kasunod ng pagsasailalim na rin sa state of calamity ang mga lalawigan ng Cagayan.", "Prayoridad din ng NDRRMC na maibalik agad ang suplay ng kuryente at komunikasyon sa mga nasalantan."], "category": "National", "title": ["Cagayan nagpapasaklolo"]},
{"content": ["Isang hinihinalang miyembro ng teroris\u00adtang Abu Sayyaf group (ASG) na sangkot sa nangyaring Kidapawan bombing ang inaresto sa isang joint operation sa Maluso, Basilan.", "Kinilala ang dinakip na si Ibrahim Akbar na gumagamit din ng mga pangalang alyas \u2018Ustadz Atti Lintogan\u2019, \u2018Ustadz Atti\u2019 at \u2018Ustadz Namir\u2019.", "Si Akbar ay inaresto sa bisa ng mga warrant of arrest na inilabas ng korte sa mga kasong multiple murder with multiple frustrated murder. Siya ay may patong sa ulo na P600,000.", "Ang operasyon ay isinagawa ng magkasanib\u00ad na puwersa ng Philippine\u00ad Army,\u2002Philippine National\u00ad Police Special Action Force (PNP-SAF) kasama ang mga pulis ng Maluso municipal police station at Criminal Investigation Group (CIDG).", "Napag-alaman na bukod sa 2006 Kidapawan bombing, isinangkot din ang suspek sa pagdukot sa Spanish priest na si Bernardo Blanco taong 1993 at pakikipagsagupaan sa militar sa Basilan."], "category": "National", "title": ["ASG nadakip"]},
{"content": ["Inaresto ng mga tauhan ng Manila Police District-Police Station 1 ang isang babae na kapanga\u00adlan ng beteranang aktres\u00ad na si Batangas Rep. \u00adVilma Santos matapos na akusahan ng pananakit, kamakalawa ng hapon sa Tondo, Maynila.", "Nabatid kay PSupt. Redentor Ulsano, station commander ng MPD-PS1 ang suspek na si Vilma Santos y Diaz, 46, dalaga, nagtatrabaho bilang kasambahay at residente ng 1663 Int. 30, F. Varona Street, Tondo, \u00adManila, ay kasalukuyang nakadetine sa detention cell ng presinto.", "Dakong alas-2:20 ng hapon nang si Santos ay dak\u00adpin sa bisa ng warrant\u00ad of arrest na inisyu ni Presi\u00adding Judge Michelle Divina-\u00adDelfin ng Manila Metropolitan Trial Court Branch 8 dahil sa kinakaharap nitong kasong slight physical injuries, na may criminal case No. 484235-CR.", "Isinailalim kaagad sa physical at medical exami\u00adnation si Santos sa Gat \u00adAndres Bonifacio Memorial Medical Center matapos maaresto at kaagad na ili\u00adlipat sa Manila City Jail sa sandaling matanggap ng mga awtoridad ang commitment order na ilalabas ng hukuman laban sa kanya."], "category": "National", "title": ["\u2018Vilma Santos\u2019 dinampot sa pananakit"]},
{"content": ["Nagbunga ang inaasam-asam na hustisya ng isang overseas Filipino worker matapos katigan ng National Labor Relations Commission (NLRC) ang reklamo nito kaugnay sa ginawang pagpapabaya ng kanyang recruiter agency sa kanyang kontrata sa pagitan nila ng kanyang employer.", "Sa ipinalabas na desisyon ng NLRC na noong Agusto 31 nang taong kasalukuyan na nilagdaan ni Labor Arbiter Joel S. Lustria, ang tatlong taon kontrata na trabaho na hindi natapos ng overseas Filipino worker (OFW) na si Zara Mae Guillermo sa bansang Taiwan ay pinababayaran sa recruiter agency nito na Precise Global Manpower Services Recruitment Agency Incorporated ng kabuuang halaga na tatlong taong sahod nito na umaabot sa 554,000 Taiwanese dollars.", "Bukod pa dito ang tatlong buwang sahod na hindi nabayaran ng employer ng OFW na tumatanggap ng sahod na 17,000 taiwanese dollar na katumbas ng P26,000 at sa kabuan nito ay aabot sa P78,000 sa loob ng tatlong buwan.", "Sa labing limang pahinang desisyon, napatunayan ng NLRC na nilabag ng nasabing agency ang contractive dismissal laban sa OFW na si Guillermo.", "Magugunitang ang Pinay worker na si Guillermo ay naghain ng reklamo laban sa kanyang recruiter agency noong April 13 2016 sa Overseas Worker and Welfare administration (OWWA) kaugnay sa hindi maayos na pagtrato ng kanyang foreign employer na isang paglabag sa kanyang kontrata at naging dahilan nang maaga niyang pag-uwi sa Pilipinas.", "Nabatid na si Guillermo ay nag-apply ng trabaho buwan ng Nobyembre 2015 bilang isang caretaker sa bansang Taiwan kung saan nakaalis ng Pilipinas noong Enero 19 2016 ngunit dahil sa masaklap na sinapit at pagmamaltrato ng employer ay hindi natapos ang kontrata noong Abril 13, 2016.", "Ayon kay Lustria, binigyan ng sampung araw ang nasabing agency para umapila sa naging desisyon.", "\u201cKailangang maghintay pa tayo ng 10 days para sagutin ng kabilang panig ang naging desisyon kung ito ay kanilang tatanggapin\u201d pahayag pa ni Lustria.", "Buwan nang Abril nang umuwi nang bansa si Guillermo dahil sa hindi nasunod ang kanyang inaplayang trabaho bilang caretaker ngunit hindi ito nasunod at naging caregiver ito at nag-alaga ng matanda.", "Bukod pa dito naging kasambahay siya sa tatlong kamag-anak ng kanyang employer kaya\u2019t hindi nasunod ang kanyang inaplayang trabaho at minaltrato pa ito.", "Dahil dito nagpasya na lamang si Guillermo na umuwi na lamang ng Pilipinas."], "category": "National", "title": ["Mga Kwentong OFWs: Hustisya nakamit ng OFW vs employer"]},
{"content": ["Dalawa ang patay habang isa pa ang nasa kritikal na kondisyon ngayon sa ospital, matapos mauwi sa pamamaril ang sigalot sa pagitan ng magkakapatid kaugnay sa mamanahin at pension mula sa kanilang ina sa Maragondon, Cavite kamakalawa ng hapon.", "Ang suspek ay isang retiradong sundalo na kinilalang si Venchito Sabas, 60-anyos, taga-Brgy. Mabolo, Naic, Cavite, bayaw ng tatlong biktima, kung saan dalawa ang nasawi habang kritikal ang isa sa naganap na pamamaril dakong alas-tres ng hapon kamakalawa sa nabanggit na lugar.", "Sa\u2002panayam\u2002ng Abante kay PO1 Arnel Serrano, may hawak ng kaso sa Maragondon Municipal Police Station, nabatid na agad nasawi ang mga biktimang sina Normidia Quion, 59, nurse/instructor sa Cavite State University (CAVSU) Main Campus sa Indang, Cavite at Leonilo Anglo, 49-anyos, dahil sa tama ng bala sa dibdib at tagilirang bahagi ng katawan ayon sa pagkakasunod.", "Kritikal naman sa San Lorenzo Ruiz Hospital si Rizaldy Anglo, 57-anyos, dahil rin sa tama ng bala na tumama sa lapay nito, at kasalukuyang under observation dahil sa ala\u00adnganing kalagayan.", "Napag-alaman na nagmemeryenda umano ang tatlong magkakapatid na mga biktima sa bahay ng kanilang ina na si Virginia Anglo, 83-anyos, sa Brgy. Bucal 3-B, nang dumating ang pangatlo sa kanilang magkakapatid na si Gina Anglo, 55-an\u00adyos, kasama ang asawa nitong si Venchito Sabas.", "Nagsimula umanong sumiklab ang kumprontasyon sa pagitan ng magkakapatid dahil sa pinagtatalunan at pinag-aawayang pension at mana mula sa kanilang ina. Dito na umano nagawang pagbabarilin ng suspek na si Sabas ang mga kapatid ng kanyang misis, bago mabilis na tumakas bitbit ang caliber .38 revolver na armas nito.", "Nadakip sa follow-up operation si Gina Anglo, at sentro pa rin ng manhunt operation ang tumakas na mister nitong si Venchito."], "category": "National", "title": ["Patayan sa mana"]},
{"content": ["Aabot sa 60 pulis ang isinailalim sa imbestiga\u00adsyon kaugnay ng dispersal rally ng mga katu\u00adtubo sa harapan ng US \u00adEmbassy kamakalawa.", "Ito ang inihayag ni National Capital Region Police Office (NCRPO) Director, Chief Supt. Oscar Albayalde sa kanyang pagtungo sa Manila Police District ngayong araw na ito.", "Ayon kay Albayalde, 10 mga opisyal ng MPD ang sinibak sa puwesto,\u00ad habang 50 naman ang nasa restrictive custody.", "Kasabay nito, tinitiyak\u00ad ni Albayalde ang buong\u00ad suporta sa MPD, ang mga nasaktan umanong pulis\u00ad ay bibigyan ng \u00admedical assistance at handa rin sila na magkaloob ng legal assistance kung kinakailangan.\u00ad", "Tinitiyak din niya na anuman ang naging hakbang sa idinaos na protesta sa harap ng US Embassy, ang responsibilidad dito ay kanilang inaako.", "Gayunman,\u2002sakaling may mga pagkakamali,\u00ad hindi nila ito kukunsintihin, pero para sa mga gumaganap ng kanilang tungkulin, sila ay bibigyan ng kaukulang pagkilala.", "Kumpiyansa si Alba\u00adyalde na sa huli, katotohanan ang mananaig.", "Binigyang diin pa ni Albayalde na kanilang binibigyang pagpapaha\u00adlaga ang buhay ng tao.", "Sinabi pa ni Albayalde\u00ad na bahagi rin ng imbestigasyon ng Commission on Human Rights, National Police Commission, CIDG at PNP-Internal Affairs Service.", "Bagama\u2019t kung minsan, nakakagawa aniya ng ma\u00adling desisyon ang mga pulis, hindi naman ito na\u00adngangahulugan na sila ay masasamang mga law enforcer. Kaugnay nito, inirekomenda ni Surigao del Norte Rep. Robert Ace Barbers na regular na isailalim sa neuro at psycho test ang mga kagawad ng Philippine National Police (PNP) dahil hindi umano gawain ng matinong pulis ang na\u00adging asal sa dispersal ng mga raliyista sa US Embassy.", "Nanawagan naman ng patas na imbestigasyon si Senior Supt. Marcelino\u00ad Pedrozo ang na-relieved na deputy director for ope\u00adrations ng Manila \u00adPolice District (MPD)."], "category": "National", "title": ["60 pulis kinastigo sa US Embassy dispersal"]},
{"content": ["Nagbabala si US President Barack Obama na mapanganib ang mga pahayag ni Republican presidential candidate Donald Trump na hindi nito kikilalanin at irerespeto ang resulta ng eleksyon sa Nobyembre kung hindi ito ang manalo.", "Sa ulat, sinabi ni Obama na ang pagbabalewala ito sa demokrasya ng Amerika.", "Aniya, ang pagtanim aniya ni Trump ng pagdududa sa isip ng American voters ay pabor sa mga kaaway ng Estados Unidos.", "\u201cYou\u2019re doing the work of our adversaries for them, because our democracy depends on people knowing that their vote matters,\u201d ani Obama.", "Sa pahayag ni Trump, mismong ang mga kasamahan nito sa Republican Party ay binatikos ang kanilang standard bearer.", "Maging si US First Lady Michelle Obama ay nakiisa sa pagkondena kay Trump kung saan hindi dapat idaan sa \u201csuspense\u201d ang demokrasya sa bansa.", "Sa pagtatapos ng kanilang ikatlo at huling presidential debate ay sinabi ng pambato ng Republican Party na malinaw ang plano ng pamahalaan ng Amerika na dayain ang halalan pabor sa kandidato ng Democrats na si Hillary Clinton."], "category": "National", "title": ["Obama nabahala sa pahayag ni Trump"]},
{"content": ["Sa kabila ng pahayag ni Pangulong Rodrigo Duterte na pinuputol na nito ang ugnayan ng Estados Unidos ay tiniyak ng huli na magpapatuloy pa rin sa pagtulong sa mga Filipino.", "Pero naghahanap na rin ng klarong posisyon ang Amerika sa mga deklarasyon ni Pangulong Duterte na \u201ctime to say goodbye\u201d sa US sa kanyang state visit sa China.", "Sinabi ni White House spokesman Eric Schultz na wala pa silang natatanggap na official requests mula sa mga opisyal ng pamahalaan ng Pilipinas para baguhin ang anumang bagay na pinagsasamahan ng parehong bansa.", "\u201cWe have not received any official requests from Filipino officials to alter any of our many issues where we bilaterally cooperate,\u201d sabi ni Schultz.", "Heto naman ang pahayag ni US State Department spokesman John Kirby, \u201cWe are going to be seeking an explanation of exactly what the president meant when he talked about separation from the U.S. It\u2019s not clear to us exactly what that means in all its ramifications, so we\u2019re going to be seeking a clarification on that,\u201d habang inaanunsyo na sa Lunes at Martes ay darating sa Pilipinas si State Department Assistant Secretary for Asia Affairs Daniel Russel.", "Kahapon, sa inilabas na kalatas ng US Embassy Manila, inihilera nito ang ilang proyekto at programa ng pamahalaan ng Pilipinas na suportado ng US.", "Inihalimbawa pa nito ang pagbisita ni Hari Sastry, Director of the Office of U.S. Foreign Assistance Resources sa lalawigan ng Bohol para magbigay ng tulong sa lokal na pamahalaan kung saan nakipag-ugnayan ito kina Governor Edgar Chatto at Tagbilaran City Mayor John Geesnell Yap II.", "\u201cThe U.S. government, through the U.S. Embassy in the Philippines\u2019 United States Agency for International Development (USAID), has a long history of supporting Bohol province. USAID projects in Bohol include the Ecosystems Improved for Sustainable Fisheries (ECOFISH) Project, which extends internet access to remote coastal communities, and Basa Pilipinas (Read Philippines), which focuses on raising reading skills of early grade students through improved reading instruction and access to quality reading materials,\u201d ayon sa kalatas ng US Embassy.", "Idinagdag pa ng US Embassy na ang Tagbilaran City ay kasalukuyang kaalyado ng USAID\u2019s Cities Development Initiative (CDI) kung saan suportado ng huli ang mga lungsod na nasa labas ng Metro Manila upang matulungan na tumaas na ekonomiya ng mga ito.", "\u201cWe are proud to be good friends with the Boholanos and we will continue to support the province to promote inclusive and resilient growth,\u201d sabi ni Director Sastry."], "category": "National", "title": ["US pinapaklaro na ang \u201cGoodbye, US\u201d ni PDU30"]},
{"content": ["Nakatakdang iuwi ang labi ng isang overseas Filipino worker (OFW) na nasawi habang natutulog sa pinagtatrabahuhan nito sa Kurdistan Region sa bansang Iraq.", "Ayon kay Charg\u00e9 d\u2019Affaires Elmer Cato, nakahanda na ang lahat para sa pagpapauwi sa labi ng Pinay na si Laida Hajan, 36-anyos, may-asawa at isang Tausug sa Indanan, Sulu, dalawang buwan matapos itong bawian ng buhay.", "Paliwanag ni Cato, na natagalan ang pagpapauwi sa labi ng nasabing Pinay matapos na mabigo ang manpower agency nito sa Erbil na ipaalam ang nangyari rito.", "Paliwanag pa ni Cato na base sa pag-iimbestiga nito ay biktima ng human trafficking ang nasabing Pinay na umalis sa Min\u00addanao sa pamamagitan ng pagsakay ng bangka patungo sa Malaysia."], "category": "National", "title": ["Namatay na Pinay sa Iraq iuuwi na"]},
{"content": ["Personal na \u00adaalamin ni Pangulong Rodrigo Duterte ang marahas na dispersal sa mga raliyis\u00adtang nagprotesta sa harapan ng US Embassy sa Maynila kamakalawa.", "Ito ang pahayag ni Pangulong Duterte na nasa China ngayon\u00ad para sa apat na araw na state visit kaugnay sa nangya\u00adring marahas na dispersal.\u00ad", "\u201cI will have to investigate. But just to be very sure that I do not commit or I do not stray along other side issues, I will just wait for the official announcement to make upon my arrival\u201d paghahayag ni Pangulong Rodrigo Duterte nang hi\u00adngan ng reaksyon ng mga mamamahayag na kasama sa delegasyon sa China sa nangyaring insidente.", "Maglulunsad\u2002ng im\u00adbestigasyon\u2002ang Commission\u00ad on Human Rights (CHR) sa naganap na marahas na dispersal.", "Sa tantiya ng CHR, may puwersang ginamit ang mga pulis para maitaboy ang mga raliyista.", "Ayon kay CHR Spokesperson Atty. Jackie de Guia, magiging impartial at independent ang gagawin nilang motu propio investigation.", "Kinondena rin ng mga senador ang marahas na dispersal.", "\u201cWhat happened to the maximum tolerance policy of the police? Even during martial law, protesters have always known that police and protesters can always negotiate for events covered & even outside of their rally permits,\u201d tanong ni Sen. Juan Miguel Zubiri sa liderato ng Philippine National Police (PNP).", "Handa namang imbes\u00adtigahan ng Senate Blue Ribbon Committee ang vio\u00adlent dispersal ng anti-US\u00ad rally, kung hindi makukuntento si Sen. Richard Gordon sa magiging aksyon ng PNP sa mga pulis na sangkot sa marahas na dispersal sa mga aktibista.", "Galit at lungkot ang namutawi kay Philippine National Police (PNP) Chief Director General Ronald Dela Rosa nang mapanood nito ang video.", "Sinabi ni Dela Rosa na agad itong nagbaba ng direktiba para imbestigahan\u00ad ang\u2002nasabing\u2002insidente."], "category": "National", "title": ["\u2018I will have to investigate!\u2019 \u2014 PDU30"]},
{"content": ["Kinalampag ng mga militanteng grupo ang anila\u2019y malinaw na \u2018state terrorism\u2019 sa ilalim ng liderato ni Pangulong Rodrigo Duterte.", "Ito\u2019y\u2002kasunod\u2002ng marahas na dispersal at lantaran umanong police\u00ad brutality sa grupo ng mga Moro at Lumad na nagprotesta sa harap ng US Embassy sa Kalaw, Maynila noong Martes.", "\u201cThis is a flagrant display of the State terrorism and police brutality\u00ad \u00adof turning against the very people it has been mandated to protect and to serve,\u201d galit na paha\u00adyag ni Atty. Aaron Pedrosa, secretary general ng grupong SANLAKAS.", "Giit ng grupo, nais lamang magpahayag ng hinanakit at saloobin ng mga nagprotesta subalit marahas na dispersal ang isinalubong ng Manila Police District (MPD).", "\u201cThe group of protesters, who came all the way from Mindanao, marched to the gates of Camp Agui\u00adnaldo and the US Embassy to call for an end to the militarization of their communities and for the cessation of continued US troop presence in their region. Anong masama rito,\u201d giit ni Pedrosa.", "Pinatunayan\u2002lamang umano ng mga tauhan ng MPD na wala pa ring puwang sa Duterte government ang mga maliliit na sektor ng Moro at Lumad na mula noon ay nakararanas ng pang-aapi at pananamantala sa gobyerno.", "Umalma ang isang senador sa mga alegasyon ng police brutality sa isinagawang dispersal ng pulisya sa kilos \u00adprotesta kung saan naging \u00adviral ang video sa social \u00admedia gayundin sa local at inter\u00adnational news.", "Ayon kay Sen. \u00adPanfilo Lacson, dating chief ng Philippine National \u00adPolice (PNP) noong Estrada admi\u00adnistration, hindi makataru\u00adngan na akusahan ang PNP ng police brutality sa gina\u00adwang hakbang ng isang pulis na naiipit sa pagkuyog ng mga aktibista.", "Ani Lacson, ang ginawa ng police personnel\u00ad ay \u2018judgement call\u2019 \u00addahil sa nagipit na siya sa isang sitwasyon\u2002na\u2002maaari niyang\u2002ikapahamak.", "Sinibak na sa kanilang mga puwesto ni NCRPO Director, Chief Supt. Oscar Albayalde ang siyam na opisyal at pulis ng MPD kaugnay ng dispersal.", "Kabilang sa mga inalis sa puwesto sina PSr/Supt. Marcelino \u00adPedrozo, ang deputy district \u00addirector for operations ng MPD; PSupt. Alberto Barot, station commander ng MPD Station 5, Ground Commander PCI Dionelle Brannon, Pedro Gil PCP Commander P/Chief Insp. Elmer Oseo, Deputy Commander PS 5 PC/Insp. Joebie Mastucia, Chief Ope\u00adrations PS 5 PC/Insp. Roberto Marinda, Coy Commander CRB (augmentation) PC/Insp. Roberto Mangune, Coy Commander US \u00adEmbassy Detail PS/Insp. Edgardo Orongan, chief ope\u00adrations DPSB at ang driver ng police mobile car na sumagasa sa mga rali\u00adyista na si PO3 Franklin Kho.", "Ang mga nasabing opisyal ay nasa floating status habang nagsasagawa ng imbestigasyon."], "category": "National", "title": ["STATE TERRORISM"]},
{"content": ["Dahil walang piyansa sakaling tuluyang maidemanda ng gobyerno si Sen. Leila de Lima na kinakaladkad sa ilegal na droga sa National Bilibid Prison (NBP) ay aabutin umano ng senadora ang pagdurusang sinapit ni dating Pangulong Gloria Macapagal-Arroyo.", "\u201c\u2026remember the moment the indictments are charged in court, there is no bail. And she could be what Gloria Arroyo suffered,\u201d diin ni Pangulong Duterte nang tanungin ng mga miyembro ng local media na kasama sa China state visit patungkol sa kahinatnan ng ilang pulitikong kinakaladkad sa operasyon ng ilegal na droga sa Bilibid.", "\u201c\u2026if that, those connections are true, she will rot in jail. She will rot in jail. It\u2019s no bail. Because not only did she encourage in allowing shabu to enter in and out in trafficking, she was a principal by direct participation,\u201d giit pa ng Pangulo.", "Pero hindi pa rin natitinag ang senadora at kahapon ay tinawag pa nitong Pontio Pilato ang mga kongresistang nag-imbestiga sa kanya dahil naghugas ng kamay ang mga ito at hindi naman maisulong ang kaso laban sa kanya dahil alam umano mismo ng mga mambabatas na kinapos sila ng pruweba.", "\u201cThat the House fell short of making that recommendation\u2026 is a Pontius Pilate act, where the Congressmen washed their hands of the despicable act of casting the fate of an innocent person to the judgment of a rioting mob, demanding a blood sacrifice for their entertainment,\u201d ayon kay De Lima."], "category": "National", "title": ["Dusa ni Gloria, dadanasin ni De Lima \u2014 PDU30"]},
{"content": ["Ikinadismaya ng isang senador ang pagkabigo ni Pangulong Rodrigo Duterte na ungkatin kay Chinese President Xi Jinping ang territorial rights sa West Philippine Sea (WPS).", "Ayon kay Sen. Richard Gordon, kung itinutu\u00adring ni Pangulong Duterte na kaibigan ang China, inungkat sana niya ang WPS kung saan nanalo ang Pilipinas sa Arbitral Tribunal noong Hulyo.", "Sa desisyon ng Tribunal, binigyan-diin nila na walang basehan ang 9-dash line nito o pag-angkin ng China sa halos kabuuan ng South China Sea, kabilang na ang WPS. Sinabi rin sa ruling na nilabag ng China ang soberenya ng Pilipinas nang pagbawalan ang oil exploration at pangi\u00adngisda ng mga Pilipino at ang pagtatayo ng artificial islands sa loob ng exclusive economic zone.", "\u201cYou can assert it in a friendly manner, pag-usapan. Eh kung magkaibigan tayo, bakit hindi natin pag-usapan iyan?\u201d diin ni Gordon.", "\u201cSayang, nanghihina\u00adyang ako. Dapat i-bring up \u2018yun. Kung ako ang presidente ibi-bring up ko \u2018yun in a firm, purposeful, fair manner but I will tell them we\u2019re friends. Matagal na tayong magkasama dito. \u2018Yung nagsasama ng tapat, nagsasama ng maluwag,\u201d katwiran ng senador.", "Kinuwestyon din ni Gordon ang pahayag ni Pangulong Duterte na puputulin na niya ang diplomatikong relasyon sa Amerika.", "\u201cI don\u2019t agree with that. I think the President is wrong with that. You don\u2019t tell you leave your old friends that have been reliable, may not be totally reliable just because you want to get a few things. That\u2019s shortsighted!\u201d diin pa ni Gordon."], "category": "National", "title": ["Kaibigan pala ang China, ba\u2019t  \u2018di pag-usapan ang WPS?"]},
{"content": ["Dismayado rin ang isang mambabatas sa Kamara dahil hindi iginiit ni Pangulong Rodrigo Duterte sa Chinese government na ipatigil ang pag-e-export ng shabu at mga sangkap nito sa Pilipinas.", "Matatapos ngayong araw na ito ang 4-day state visit ni Duterte sa China kung saan sinabi ni Magdalo partylist Rep. Gary Alejano na inabangan nito ang usapin tungkol sa ilegal na droga sa Pilipinas.", "\u201cI was disappointed,\u201d ani Alejano.", "Ayon kay Alejano, napatunayan sa pagdinig ng illegal drug trade sa New Bilibid Prison (NBP) na galing sa China ang pinakamalaking supply ng droga sa Pilipinas at inamin din ito ng Philippine Drug Enforcement Agency (PDEA) sa Senate hearing."], "category": "National", "title": ["E \u2018yung droga mula sa China?"]},
{"content": ["Naging prangka si Pa\u00adngulong Rodrigo Duterte sa kanyang pagbisita sa China at ito ay ang paghingi ng tulong-pinansyal sa anyo ng utang.", "\u201cYes, frankly, actually\u2026 I\u2019m going to say I\u2019m not in the kind of really to\u2026 I hate to admit it but there\u2019s so many things that we need. We will be asking for the help of China. I do not know if they will \u2014 your government will give it to us,\u201d pahayag ng Pangulo sa press briefing kasama ang mga foreign media sa Grand Hyatt Hotel sa Beijing.", "\u201c\u2026but along the way, if they would ask me other things which I need and they can help and I would \u2026 also the simple ones, not impositions, not financial burdens. We would appreciate if we are given loans, soft loans. We would rather borrow and pay it in a very liberal schedule,\u201d dagdag ng Pangulo.", "Bukod pa rito, nakapagsara rin ng 15 memorandum of understanding (MOU) at mga kasunduan ang dalawang bansa.", "Bunga rin ng pinainit na bilateral relations ng Pilipinas at China, inanunsyo kahapon ng huli na tinatanggal na nila ang travel warning laban sa Pilipinas kaugnay ng sigalot sa West Philippine Sea (WPS).", "Isa umano ito sa napagkasunduan sa pag-uusap nina Pangulong Duterte at Chinese President Xi Jinping."], "category": "National", "title": ["Utang target din sa China visit"]},
{"content": ["Sa nakalipas na mga linggo, magkatuwang na nagsanay ang mga mi\u00adyembro ng US at Philippine Air Force kung saan itinuon sa natural disaster at mass casualty response, firefighting, security at air operations ang training.", "Kabilang sa nakilahok sa Air Contingent rotation na dalawang linggong idineploy sa Mactan-Benito Ebuen Air Base sa Lapu-Lapu City ay ang C-130 Hercules aircraft at crew members ng 374th Air Wing na nakabase sa Yokota Air Base, Japan at ang 36th Contingency Response Group na nagmula naman sa Andersen Air Force Base, Guam.", "Layon umano ng Air Contingent ay upang mapalakas ang interoperability ng US at Filipino forces at upang mapaigting ang security cooperation ng magkaibigang bansa.", "Samantala, pinanatag ni Sen. Richard Gordon ang kalooban ng ilang sugo ng Amerika hinggil sa tunay na estado ng relasyon ng Pilipinas at Amerika dahil sa mga binibitiwang pahayag ni Pangulong Rodrigo Duterte.", "Ani Gordon, binisita umano siya ng congressional staff ni US Sen. Marco Rubio noong Martes upang linawin sa kanya at sa iba pang miyembro ng Senado kung ano na ang \u2018score\u2019 o kartada ng diplomatic relations ng Pilipinas at US.", "Sagot umano ni Gordon sa staff ni Rubio, \u201cInilalabas niya (Duterte) \u2018yung kanyang sama ng loob. Hindi nangangahulugan na \u2018yun ang policy.\u201d"], "category": "National", "title": ["US Air Contingent kinumpleto ang Lapu-Lapu mission"]},
{"content": ["Dahil pansariling benepisyo lamang ang hatid ng pananatili sa bansa ng ilang tropa ng Amerikano ay nagpahayag si Pangulong Rodrigo Duterte sa US na oras na para maghiwalay ng landas.", "\u201cSo time to say goodbye, my friend,\u201d patungkol ni Duterte sa US government nang magtalumpati sa harapan ng Filipino community sa China kung saan ito ay nag-state visit.", "Nauna nang sinuspinde ni Pangulong Duterte ang military exercises sa pagitan ng US.", "\u201cI will not go to America anymore. I will just be insulted there,\u201d dagdag ni Duterte.", "Nabanggit din ni Duterte na minsan siyang nag-apply ng US visa kung saan ay hindi siya inisyuhan.", "\u201cPero sila anytime when they enter the Philippines visa free. Why? There will always be a time for \u2026bakit hindi natin tablahin?\u201d dagdag nito.", "Sinang-ayunan naman ni Senate President Aquilino \u2018Koko\u2019 Pimentel III ang pasya ng Pangulo sa pagsasabing, \u201cHe (President) just emphasized our need and his desire to pursue an independent foreign policy. Masyadong nakadikit ang pusod natin sa pusod ng Amerikano\u2026So pinapa\u00adkita lang po niya, na it\u2019s time to move back.\u201d"], "category": "National", "title": ["PDU30 sa US: \u2018Time to say goodbye\u2019"]},
{"content": ["Inihambing sa pelikulang \u2018Twister\u2019 ang ipinakitang bangis ng Super typhoon \u2018Lawin\u2019 sa magdamag nitong pananalasa at pagbayo iba\u2019t ibang lalawigan sa northern Luzon.", "Sa panayam ng DZMM kay Isabela Gov. Fautino Dy, sinabi nito na labis na nagdulot ng takot sa mga residente ang napakalas na hangin at halos itumba na umano ang kanilang mga rescue vehicles.", "\u201cTalaga naman kung maihahambing namin iyung ibang karanasan namin, ibang-iba po ito. Talagang napakalakas. Kung nakita niyo po iyung pelikulang Twister, talagang halos itumba iyung aming mga rescue van dahil sa tindi po ng hangin na dumapo po dito sa aming lalawigan,\u201d anang gobernador.", "\u201cSobrang lakas talaga\u2014hindi lang napaka\u00adtindi kundi napakahabang oras na binabayo ang aming lalawigan\u201d, dagdag pa nito.", "Maraming puno, gusali at mga bahay, poste ng kuryente ang pinadapa ng nasabing bagyo.", "Walo ang iniulat na iniwang patay\u2002ni Lawin, ayon kay Ricardo Jalad, executive director ng National Disaster Risk Reduction and Management Council (NDRRMC) na batay sa kanilang natanggap na ulat sa mga lokal na pulis umaabot sa pito ang nasawi subalit patuloy pa itong kinukumpirma.", "Dalawa construction worker ang nalibing ng buhay nang bumigay ang kanilang kubo sa naganap na landslide sa La Trinidad, Benguet; 2 ang nalunod sa Bontoc; dalawa sa lalawigan ng Isabela at isang CAFGU na naka-duty ang nasawi naman nang tamaan ng debris sa kasagsagan ng kalakasan ng hangin at pag-ulan sa Ilocos region.", "Ayon kay Benito Ramos, dating NDRRMC executive director at ngayon ay consultant ng Isabela Provincial Disaster Risk Reduction and Management Office (PDRRMO), isang 70-anyos ang inatake sa puso habang siya ay nasa evacuation center.", "Umaabot naman sa 18,277 residente ang lumikas sa mga evacuation centers.", "Putol ang komunikasyon at walang supply ng kuryente sa bayan ng Aparri \u2013 ang pinakamalayong bayan ng Cagayan ay pinakadulong bahagi ng Pilipinas.", "Sa natanggap ng impormasyon ng Abante News Team, isolated sa ngayon ang ilang bahagi ng Aparri lalo na mga barangay na nasa West section o mga lugar na malapit sa ilog at dagat.", " Parehong non-passable ang Brgy. San Antonio at Brgy. Punta dahil abot hanggang bewang umano ang tubig matapos sumampa sa mga kabahayan ang malalaking hampas ng dagat.", "Tanging linya ng landline ang gumagana sa nga\u00adyon sa bayan ng Aparri.", "Pakiusap ng mga tagarito, makarating sana ang ayudang ipinagmamalaki ng Department of Social Welfare and Development (DSWD).", "Mistulang \u2018ghost town\u2019 ang malaking bahagi ng Tuguegarao City dahil sa tindi ng hagupit ng super typhoon \u2018Lawin\u2019.", "Isang residente ang nagparating ng impormasyon sa Abante News Team kung saan halos tubig ang makikita sa buong siyudad.", "Nagkalat din ang mga patay na kalabaw, kam\u00adbing, aso, manok at baka dahil sa mataas na tubig baha.", "Halos lahat din ng mga\u00a0 gusali ng government agencies sa Tuguegarao City, kung hindi tuklap ang bubong ay wasak ang mga salamin at bintana.", "Halos katulad ng iniwang pinsala noon ng bagyong Yolanda sa Visayas, ganito rin ang tanawin sa Tuguegarao City at sa mga karatig na bayan \u2013 mga sira-sirang tahanan, nagtumbahang sasakyan, mga patay na hayop, buwal ang mga punong kahoy at lubog sa tubig-baha ang mga pananim na mais, palay, saging at mga gulay.", "Aabot sa 28 kalsada ang sarado sa daloy ng trapiko sa Cordillera Autonomous Region (CAR) at sa Regions 1, 2, 4 at 5 dahil sa epekto ng bagyong Lawin.", "Sa inilabas na ulat ng Department of Public Works and Highways (DPWH), ganap na alas-12:00 ng tanghali kahapon, nananatiling sarado ang 18 kalsada sa CAR, 1 sa Region I, apat sa Region 2 at lima sa Region III dahil sa pagbaha, nasirang tulay, bumagsak\u00a0 na electrical post, at landslides.", "Samantala, isinara kahapon ng Civil Avia\u00adtion Authority of the Philippines (CAAP)\u00a0 ang walong\u2002airport dahil sa bagyong Lawin, ang pinakamalakas na bagyo na tumama sa bansa nga\u00adyong taon, na nanalasa sa northern Luzon.", "Ang mga isinarang airport ay ang Laoag sa Ilocos Norte; Vigan sa Ilocos Sur; Baguio sa Benguet; Lingayen sa Pangasinan; Tuguegarao sa\u00a0 Cagayan; Cauayan sa Isabela; Palanan sa Isabela at San Fernando sa La Union.", "Inihayag din ng Manila International Airport Authority (MIAA) ang pagkansela ng siyam na flight ng\u00a0 Philippine Airlines at Cebu Pacific patungong northern Luzon.", "Sa lalawigan ng Bulacan, 17 bayan ang nagsuspendi ng kanilang klase dahil sa bagyong Lawin.", "Kaugnay nito, sabay-sabay nagpakawala ng tubig ang apat na panguna\u00adhing dam sa Luzon kahapon.", "Sa ulat ng Philippine Atmospheric, Geophysical and Astronomical Services Administration (PAGASA) hydro meteorology division, unang nagbukas ang Ambuklao Dam sa Benguet Province at\u00a0 walong floodgate nito ang nakabukas.", "Anim na gate ng Binga Dam sa Itogon, Benguet ang nakabukas; tatlong gate ang pinakawalan ng Magat Dam sa Isabela; habang ang San Roque Dam sa Pangasinan ay paunti-unti na lamang ang pagpapakawala ng tubig.", "Sinabi naman ng National Grid Corp. of the Philippines (NGCP) na pitong lalawigan ang naputulan ng kuryente, ito ay ang mga lalawigan ng Ilocos Norte, Apayao, Cagayan, Abra, Kalinga, Ilocos Sur, and Mountain Province,\u201d ani Gil Listano, head of Operations and Maintenance.", "Sampung bansa na kasapi ng Association of Southeast Asian Nations (ASEAN) ang nagpahayag ng kahandaang magbigay ng tulong para sa mga lugar na sinalanta ng bagyong Lawin sa bansa.", "Ayon kay NDRRMC spokesperson Mina Marasigan, nakatanggap na sila ng pledges mula sa 10 bansang kasapi ng ASEAN para sa Pilipinas.", "Kumonti na ang bilang ng mga stranded na mga pasahero sa iba\u2019t ibang pantalan ng bansa\u00a0 kasunod ng paghina ng bagyong Lawin.", "Ayon kay Coast Guard Spokesperson Commander Armand Balilo, kabuuang 2,638 passengers, 245 rolling cargoes, 33 vessels, at 39 motorbanca ang hindi pinapayagang makabiyahe dahil sa Bagyong Lawin."], "category": "National", "title": ["GRABE! PARANG TWISTER MOVIE!"]},
{"content": ["Dalawa-katao ang nasawi habang nasa 16 na iba pa ang sugatan matapos ang naganap na sunog sa crude oil facility sa Saudi Arabia.", "Ayon sa ulat ng Agence France-Presse (AFP), ang mga biktima ay pawang nagtatrabaho sa state oil company na Saudi Aramco sa Wasea crude oil plant, \u2018di kalayuan sa Riyadh at patuloy na inaalam ang pagkakakilanlan ng mga ito.", "May mga naitala ring nasugatan na agad na nilapatan ng lunas.", "Agad namang naapula ang apoy at hindi naapektuhan ang operasyon ng nasabing oil facility."], "category": "National", "title": ["2 patay, 16 sugatan sa sunog sa Saudi"]},
{"content": ["Sa harap ng Filipino community sa Beijing, China ipinakilala ni Pangulong Rodrigo Duterte si ex-Sen. Ferdinand \u2018Bongbong\u2019 Marcos bilang bagong bise presidente.", "Pero ito ay kung mananalo umano sa kanyang protesta sa pagkapanalo ni Vice President Leni Robredo.", "\u201cSi Bongbong, kung manalo siya sa protest niya, baka bago ang ating bise presidente,\u201d pagpapakilala ni Pa\u00adngulong Duterte sa mga nakadaupang-palad na Pinoy sa Beijing kay Marcos na nakaupo rin sa entablado na kanyang tinutuntungan, kasama ang kapatid na si Ilocos Norte Gov. Imee Marcos.", "Ang magkapatid na Marcos ay kasama sa delegasyon ng Pangulo sa kanyang unang state visit sa China.", "Hindi man niya na\u00adging opisyal na running mate si Bongbong Marcos noong nakaraang May elections dahil kay Sen. Alan Peter Cayetano, naging hayagan naman ang mga salita nito matapos manalo na \u201ckaibigan\u201d niya ang mga Marcoses at hindi niya kayang saktan ang damdamin ng talunang vice presidential candidate kaya\u2019t hindi niya mabigyan noon ng puwesto sa kanyang gabinete si VP Robredo.", "Hanggang ngayon ay mainit na usapin pa rin ang pagpapalibing ng Pangulo sa yumaong ama ni Bongbong na si dating strongman Ferdinand Marcos sa Libingan ng mga Bayani (LNMB) na nakapetisyon sa Korte Suprema.", "Sa isang talumpati kamakailan, inamin ni Pa\u00adngulong Duterte na si Gov. Marcos ang isa sa mga tumulong sa kanya \u2018financially\u2019 noong kampanya at pabirong sinabi na inutang lang din umano ng gobernadora ang donasyon.", "Pero mariin itong itinanggi ng gobernadora.", "Ang kampo ni VP Robredo, ayaw bigyan ng anumang kahulugan ang mga kataga ni Duterte sa China, pahayag ni dating Akbayan partylist Cong. at ngayo\u2019y Liberal Party (LP) spokesman Atty. Barry Gutierrez.", "Pero umaasa naman ito na igagalang ng Pa\u00adngulo kung anuman ang maging desisyon ng Presidential Electoral Tribunal (PET) sa election protest ni Marcos.", "\u201cIne-expect naman namin na igagalang niya ang magiging desisyon ng PET at tiwala naman kami na walang basehan ang election protest ni Bongbong,\u201d ayon kay Gutierrez.", "Samantala, ipapaawat ng kampo ni Marcos sa Korte Suprema ang pagsosoli ng Commission on Elections (Comelec) sa mahigit 1,000 vote counting machines (VCMs) sa kumpanyang Smartmatic nang walang permiso ng PET dahil parte umano ito ng kanilang protesta.", "\u201cSenator Marcos is vehemently opposing the plan of Comelec to return the 1,356 VCMs to Smartmatic for the simple reason that there is no approval from the PET in the light of the PPO (Precautionary Protective Order) it earlier issued,\u201d ani Atty. Jose Amor Amorado, abogado ni Marcos sa protesta."], "category": "National", "title": ["BONGBONG, NEW VP\u2026"]},
{"content": ["Labing siyam na katao na pawang mga pasahero ang nasugatan nang bumaligtad ang kanilang sinasak\u00adyang bus nang banggain ang railings ng Manila-Cavite Expressway (Cavitex) matapos iwasan nito ang tatlong sasakyan kahapon ng umaga sa Southboud lane ng Coastal Road, Barangay Longos Las Pi\u00f1as City.", "Sa report ni PO2 Wilfredo Sabater ng Las Pi\u00f1as Traffic Enforcement Unit, ang mga nasugatan na pasahero ng Renalyn Bus ay pawang isinugod sa Saint Dominic Hospital na hindi na mga pinangalanan sanhi ng mga tinamong galos at pasa sa iba\u2019t ibang bahagi ng katawan.", "Ayon kay Sabater ang mga biktima ay sakay ng Renalyn bus na may plakang AAV-8725 na minamaneho ni Romualdo Cabaluna na bumaligtad sa Cavitex.", "Habang binabagtas nito ang Cavitex na sakop ng Barangay Longos patungo sa Bacoor Cavite nang \u00adbiglang ikabig at ipinihit ang manibela ng driver.", "Ayon kay Cabaluna, iniwasan nito ang isang bus, isang sasakyan ng Philippine Marines at ang pickup truck sa Cavitex.", "Aniya,\u2002nagpagewang-gewang\u2002umano\u2002ang \u00adALDRIN bus na may plakang UVA-101 na bumangga sa likuran ng Marine vehicle at pickup sa Cavitex.", "Matapos na masalpok ng Aldrin Bus ang dalawang\u00ad sasakyan, umiwas naman itong Renalyn bus hanggang sa bumangga ito at bumaligtad."], "category": "National", "title": ["19 pasahero sugatan sa Cavitex accident"]},
{"content": ["Libu-libong pasahero ng Metro Rail Transit (MRT-3) ang labis na nadidismaya sa halos araw-araw na nangyayaring aberya ng tren lalo na tuwing rush hour.", "Kahapon, muli na namang nagkaaberya ang nasabing mass transport sa bahagi ng Guadalupe hanggang Boni Avenue station sa Mandaluyong City dakong alas-11:30 ng umaga sa northbound dahil sa umano\u2019y technical problem.", "Matatandaan, nagkaaberya rin ang nasabing transportasyon kamakalawa pero ilang minuto lamang ang lumipas ay agad nang naayos ang tren.", "Pero bago ito, una nang tiniyak ng Department of Transportation na pagagandahin at idi-develop nila ang MRT at ang iba pang mass transport system sa bansa kontra trapik."], "category": "National", "title": ["MRT-3 nakakadismaya"]},
{"content": ["Kinalampag kahapon ni Sen. Grace Poe ang mga miyembro ng Senado na suportahan ang agarang pagpapatibay ng Freedom of Information (FOI) bill na magbibigay katuparan sa Constitutional rights ng bawat mamamayan na makuha ang mga impormasyon mula sa Ehekutibo, Lehislatura at Hudikatura.", "Ito ang panawagan ni Poe, chairperson ng Senate committee on public information and mass media sa mga senador matapos ang sponsorship ng Senate Bill No. 159 sa plenaryo ng Senado.", "Sa loob ng tatlong dekada ay palaging nabibitin ang pagsasabatas ng FOI bill dahil sa pangamba ng Malaca\u00f1ang na pati na ang mga sensitibong impormasyon ay mabilad sa publiko."], "category": "National", "title": ["Mga senador, kinalampag sa FOI bill"]},
{"content": ["Isinapubliko na ng House of Representative ang final report ng justice Committee sa naging imbestigasyon nito sa paglaganap ng illegal drugs sa New Bilibid Prisons kung saan walang inirekomendang kasuhan subalit inatasan nito ang Department of Justice na malaliman pang imbestigahan ang naging papel ni Sen Leila de Lima sa bentahan ng shabu sa loob ng piitan.", "Sa 17 pahinang committee report ay napatunayan umano na lumala ang problema sa droga sa termino ni noon ay Justice Secretary Leila de Lima. Malinaw umano ang mga naging testimonya ng mga tumayong testigo na may kinalaman umano ang dating kalihim sa operasyon ng illegal drugs sa NBP kaya dapat lamang na imbestigahan pa ito gayundin ang iba pang mga dating opisyal na isinasangkot na nakipagsabwatan kay de Lima at nagpabaya sa kanilang tungkulin partikular sina dating BuCor Director Franklin Bucayu, dating BuCor Officer in Charge Rafael Ragos at mga NBP jailguards, kasama rin sa pinaiimbestigahan ang dating bodyguard/driver na si Ronnie Dayan.", "Bagama\u2019t hindi inirekomenda ng Kamara na kasuhan si De Lima ay ipinauubaya naman nito sa DoJ at Office of the Ombudsman ang pagsasampa ng kaso laban dito.", "Inirekomenda rin ng komite na buwagin ang lahat ng gangs sa loob ng mga kulungan, ihiwalay ang mga preso na may kaso na may kaugnayan sa droga, paghihigpit sa pagpasok ng mga gamit, paggamit ng jamming device gayundin ang pagpapalit ng mga BuCor at NBP officials kada 3 taon at regular na lifestyle check.", "Sa legislative measures inirekomenda ng komite na magkaroon ng exemption sa mga drug inmates sa anti wire tapping law, bank secrecy law at Anti Money Laundering Act, pabor din ang Kamara na ibalik ang death penalty sa mga drug cases.", "Isinusulong din ang modernisasyon sa mga kulungan sa buong bansa kasama na dito ang pagpapatayo ng mga bagong pasilidad para lumuwag ang mga kulungan at hindi mauwi sa pagkakaroon ng mga kubol."], "category": "National", "title": ["DRUG TRADE SA NBP PINAKALKAL PA SA DOJ"]},
{"content": ["Nagkakalinaw na ang pagbabago sa sistema ng gobyerno matapos lumusot sa committee level ang Constituent Assembly (Con-Ass) na siyang gagamiting paraan sa pag-amyenda sa 1987 Constitution.", "Sa ambush interview kay Negros Occidental Rep. Albee Benitez, mayakda sa Joint Resolution of Both House No.2 o Con-Ass resolution matapos ang botohan, sinabi nito na inaasahan na pagtitibayin na rin ng Senado ang kahalintulad ng resolusyon.", "\u201cAng dinig ko the Senate is amenable to convening to a Constituent Assembly,\u201d ani Benitez kaya nagkakalinaw na ang pagbabago sa Saligang Batas na isa sa mga prayoridad ni Pangulong Rodrigo Duterte.", "Gayunpaman, ipinag\u00adlalaban umano ng Senado na hiwalay na magbobotohan ang dalawang kapulungan ng Kongreso sa mga probisyong babaguhin sa 1987 Constitution.", "Sinabi ni Benitez na pabor umano sila sa ganitong sistema kaya wala na ring nakikitang balakid\u00a0na matuloy na ang pag-amyenda sa Saligang Batas simula sa susunod na taon upang maihabol at maisabay sa 2019 midterm election ang plebesito."], "category": "National", "title": ["Federal system nagkakalinaw na"]},
{"content": ["Isa nang ganap na \u2018super typhoon\u2019 ang bagyong Lawin at nakataas na sa Tropical Cyclone Warning Signal No. 5 ang mga lalawigan ng Cagayan, Isabela, Apayao at Kalinga.", "Sa 5:00 p.m. weather bulletin ng Philippine Atmospheric, Geophysical and Astronomical Services Administration (PAGASA), ang super typhoon Lawin ay may lakas na hangin na aabot sa 225 kph malapit sa gitna at pagbugsong 315 kilometro kada oras.", "Namataan ang sentro ng bagyo sa layong 275 kilometro sa silangan timog-silangan ng Tugue\u00adgarao City. Kumikilos ito sa direksyon ng kanluran hilagang-kanluran sa bilis na 25 kilometro kada oras at tinutumbok ang lalawigan ng Cagayan at Isabela.", "Sa tracking ng PAGASA, tatama ang mata ng bagyo sa probinsya ng Cagayan alas-12:00 ng hatinggabi at mararanasan ito hanggang ngayong umaga ng Huwebes.", "Babala ng PAGASA na mag-aala-\u2018Yolanda\u2019 ang lakas ng bagyong Lawin dahil aabot sa 800 kilometro ang dala-dala nitong diametro na magpapaulan sa halos buong Luzon.", "Nakataas ang Signal No. 4 sa mga lugar ng Ilocos Norte, Abra, Ilocos Sur, Mountain Province, Ifugao at Calayan Group of Islands.", "Signal No. 3 sa La Union, Benguet, Nueva Vizcaya, Quirino, northern Aurora; habang Signal No. 2 sa Batanes Group of Islands, Pangasinan, Aurora, Tarlac, Nueva Ecija, northern Zambales, northern Quezon at Polillo Islands.", "Signal No. 1 sa Metro Manila, Zambales, Bulacan, Bataan, Pampanga, Rizal, Quezon, Cavite, Laguna, Batangas, Camarines Norte, Camarines Sur, Catanduanes at Albay.", "Naglabas ng sariling manual o gabay ang Department of the Interior and Local Government (DILG) laban sa super typhoon \u2018Lawin\u2019.", "\u201cNgayon na may bagong malakas na bagyo, lalong kailangan maging handa at listo tayo sa anumang dulot ng sakuna,\u201d paalala ni DILG Secretary Ismael D. Sueno.", "Ayon kay Sueno, magagamit ng mga local officials ang ipinamigay nilang \u201cOplan Listo\u201d manual upang maging gabay sa pagpapatupad ng necessary precautions at mahalagang paghahanda sa pagtama ng bagyong Lawin.", "Ani Sueno, nakasaad din sa Oplan Listo manual ang listahan ng mga direktiba at kapangyarihan ng isang local chief executive sa pag-convene ng disaster meeting sa Disaster Risk Reduction and Management Council (DRRMC).", "Nag-alay ng dasal ang Simbahang Katolika sa posibleng maging epekto ng pananalasa ng bagyong Lawin na nakatakdang pumasok sa Philippine Area of Responsibility (PAR).", "Ayon kay Fr. Augustus Calubaquib, Social Action director ng Archdiocese ng Tuguegarao, inihahanda na nito ang mga parokya sa kanilang lalawigan at pinaalalahanan ang lahat na mag-ingat at sumunod sa anunsyo ng mga awtoridad.", "Todo handa na ngayon ang puwersa ng Philippine National Police (PNP), Armed Forces of the Philippines (AFP) at maging ang Department of Interior and Local Government (DILG) sa pag\u00adhagupit ng super typhoon Lawin.", "Sa isang press briefing, sinabi ni PNP spokesperson Sr. Supt. Dionardo Carlos, may coordination na sila sa LDRRMC para sa anumang ayuda na maibibigay ng PNP.", "Ipinakalat na ang search and rescue teams ng PNP sa mga lugar na maaapektuhan ng bagyo.", "Naka-standby na rin ang mga rescue team ng AFP maging ang kanilang mga rescue equipments.", "Mahigit P1.2 bilyon ang nakahandang stockpile at standby funds ng Department of Social Welfare and Development (DSWD) para sa bagyong Lawin.", "Ayon kay DSWD Secretary Judy M. Taguiwalo, ang pondong ito ay gagamitin sa pag-ayuda sa mga rehiyon na madadaanan ng hagupit ng bagyo.", "Partikular na nakatutok ngayon ang relief operation ng DSWD sa hilagang Luzon dahil ito ang puntirya ng super typhoon Lawin."], "category": "National", "title": ["SUPER TYPHOON"]},
{"content": ["Hindi na kailangan pang putulin ni Pangulong Rodrigo Duterte ang 4-day state visit niya sa bansang China para lamang mabantayan ang preparasyon ng gobyerno sa pananalasa ng super typhoon \u201cLawin\u201d sa bahagi ng Northern Luzon, ayon sa dalawang senador.", "\u201cHindi na. National disaster council na bahala. He can monitor and give instructions while abroad. Hi-tech na ngayon,\u201d depensa ni Senate Majority Leader Vicente \u201cTito\u201d Sotto III.", "Dumating si Pangulong Duterte sa China nitong Martes ng gabi matapos ang state visit sa Brunei.", "Ipinaliwanag naman ni Sen. Juan Miguel Zubiri na nakalatag na ang schedule para sa apat na araw na state visit ng Pangulo kung kaya\u2019t hindi makabubuti sa relasyon ng Pilipinas at China na putulin ito para lang makapiling ng Pangulo ang mamamayan sa paghambalos ng bagyong Lawin.", "\u201cNapakahirap at this point in time na hintuin \u2018yung planned activities. State visit iyan, lahat ng araw ng Presidente dun may katumbas na high-level meetings. Napakahirap naman na palitan dahil sa bagyo,\u201d rason ni Zubiri.", "Dagdag pa ni Zubiri, maaaring mainsulto ang China kapag pinutol ni Pangulong Duterte ang state visit para lamang madamayan ang mga Pilipinong hahambalusin ng super typhoon.", "Samantala, nakalinya na ang iba\u2019t ibang mga aktibidad na dadaluhan ni Pangulong Rodrigo Duterte sa state visit sa China.", "Si Pangulong Duterte ay dumating na noong Oktubre 18 sa Beijing, China matapos ang tatlong araw namang state visit sa Brunei.", "Sinalubong si Pangulong Duterte sa kanyang pagdating sa China ng ilang Chinese at Philippine officials sa pangu\u00adnguna nina Chinese Foreign Minister Wang Yi, Chinese Ambassador to the Philippines Zhao Jianhua at Charg\u00e9 d\u2019Affaires of the Philippine Embassy Elizabeth Te.", "Ngayong araw, Huwebes naman ang nakatakdang bilateral meeting ni Pangulong Duterte kay Chinese President Xi Jinping sa Great Hall of the People."], "category": "National", "title": ["China itinerary ni PDU30"]},
{"content": ["Nabulabog ang mga kawani ng Ninoy \u00adAquino International\u2002Airport (NAIA) at sa eroplano ng Philippine Airlines (PAL) makaraang makatanggap ng ulat mula sa stewardess na may bomba sa loob ng eroplano kahapon ng madaling-araw.", "Sa report ng Media Affairs Division officer ng NAIA, lumapag ang PAL flight 103 sa B/10 sa Terminal 2 mula sa Los Angeles dakong alas-5:04 ng madaling-araw dahil sa may abiso ang crew na may nakitang coffee cup na may nakasulat na may bomba sa cargo section at sa isa sa mga upuan ng mga pasahero.", "Bunga noo\u2019y nagpanik ang mga kawani nito. Agad namang sinalubong ng mga tauhan ng elite airport police force at K9 bomb detection team ang mga pinababang mga pasahero at ang mga bagahe nito.", "Sa 20 minutong pag\u00adha\u00adhalughog ng Aviation Security Officers ay wala namang anumang uri ng bomba sa eroplano."], "category": "National", "title": ["Bomb threat sa biyahe ng PAL"]},
{"content": ["Lima katao bawat araw ang nagkakaroon ng Human Immunodeficiency Virus (HIV) sa bahagi ng Northern Mindanao.", "Ito ay batay sa pina\u00adka\u00adhuling pag-aaral ng Misamis Oriental-Caga\u00adyan de Oro Aids Network (MOCAN), isang non-government organization (NGO) na tumutulong sa pangangailangan ng mga taong may HIV.", "Ayon sa Department\u00ad of Health (DOH) nasa rank No.7 ang rehiyon\u00ad kung\u2002pagbabasehan ang national HIV-Aids growth rate.", "Inihayag\u2002naman\u2002ni DOH-Northern\u2002Minda\u00adnao Infectious Disease Di\u00advi\u00adsion\u2002representative Ian Jose Banaag, na ang Northern Mindanao \u00adMe\u00addical Center HIV-Aids Core Team (NMMC-HACT)\u00ad\u00ad ay nakatala ng panibagong 363 bilang ng HIV-Aids sa loob ng dalawang quarters ng 2016 sa Misamis Oriental.", "Kinumpirma\u2002\u00adnaman ng\u2002NMMC-HACT\u2002na walo na ang \u00adnamatay mu\u00adla \u00adEnero hanggang Setyembre 2016."], "category": "National", "title": ["HIV kumakalat sa Mindanao"]},
{"content": ["Isang eroplano ang napilitang mag-emergency landing matapos na mag-crack ang salamin nito nang mabangga ang isang ibon sa bansang Hungary.", "Ayon sa ulat, mula Istanbul papunta sana sa northern England ang eroplano nang bigla na lamang mabangga ng isang ibon at nagkaroon ng basag ang bintana sa cockpit.", "Dahil dito, nagdesisyon ang piloto na mag-emergency landing sa Budapest airport kung saan ito matagumpay na nakalapag ng maayos.", "Lulan ng nasabing eroplano ang Fenerbahce football players na pa\u00adpunta sana sa England para sa laban nila ng Manchester United para sa Europa League Group.", "Wala namang nasaktan na manlalaro sa nasabing insidente."], "category": "National", "title": ["Plane binangga ng ibon sa ere"]},
{"content": ["Tatlong\u2002beses \u00adnilindol kahapon ang Davao\u2002Occidental\u2002at Davao Oriental.", "Sa inilabas na earthquake\u2002bulletin\u2002ng \u00adPhilippine Institute of Volcanology and Seismology (Phivolcs), na\u00adram\u00addaman ang unang pagyanig sa Silangan ng Sarangani, Davao Occidental. Naitala ang lindol sa magnitude 2.3 at naramdaman ito bandang ala-1:16 ng madaling-araw.", "Sinundan ito ng kaparehas na lakas ng lindol bandang alas-2:11 ng madaling-araw sa Silangan ng \u00adMaiti, Davao\u2002Oriental\u2002at pang\u00adhuli ay naramdaman ulit sa Sarangani bandang alas-10:00 ng umaga.", "Bukod\u2002sa\u2002Davao Oriental\u2002at\u2002Davao Occi\u00addental, may mga naitala ring mahihinang paglindol sa Surigao Del Norte at Northern Samar."], "category": "National", "title": ["Davao 3 beses nilindol"]},
{"content": ["Muling kinilala ang Boracay island bilang\u00ad pinakasikat na isla sa buong mundo, ayon sa 2016 Readers\u2019 Choice Awards of international magazine Cond\u00e9 Nast Traveler.", "Dobleng pagkilala ang natanggap ng Pilipinas dahil maliban sa Boracay ay pangalawa rin sa listahan ng pinakasikat sa buong mundo ang Palawan.", "Habang ang panglima naman ang lalawigan ng Cebu sa pinakakilalang pasyalan sa buong mundo ngayong taon.", "Taong 2015 nang malagay na pang-15 sa listahan ng 2016 Readers\u2019 Choice Awards of international magazine \u00adCond\u00e9 Nast Traveler ang Boracay.", "Isinalarawan ng nasabing international magazine ang Boracay na isang: \u201cas close to a tropical idyll as you\u2019ll find in Southeast Asia, with gentle coastlines and transporting sunsets.\u201d"], "category": "National", "title": ["2016 World\u2019s Best Island ang Boracay"]},
{"content": ["Dalawang \u00adteenagers ang inaresto \u00admatapos umanong\u2002abusuhin at patayin ang isang 10-anyos sa \u00adBarangay Bal-ason,\u2002Gingoog City, Misamis Oriental.", "Inihahanda na ang kasong rape at \u00admurder laban sa magkapatid na Ferlan, 19 at Johnny Quiraban, 17, kapwa re\u00adsidente sa nasabing lugar.", "Ayon kay Gingoog City Police chief, Supt. Roel Lami-ing, pauwi na ang biktima na itinago sa pangalang Yvonnah, nang ayain ng mga suspek na mamitas ng prutas.", "Nakumbinsi\u2002naman ng magkapatid na suspek na sumama ang biktima at pagsapit sa madamong lugar na walang tao ay saka isinagawa ang krimen.", "Karumal-dumal\u2002ang sinapit biktima base sa imbestigasyon ng pulisya\u00ad dahil nang matagpuan ang bangkay nito ay nakatali pa ng sariling underwear nito ang kanyang leeg na posibleng dahilan ng kanyang kamatayan."], "category": "National", "title": ["10-anyos niluray ng 2 teeners"]},
{"content": ["Aabot sa 82 menor-de-edad ang nasagip at 239 na child traffickers ang inarestro ng Ope\u00adration Cross Country ng Federal Bureau of Investigation (FBI)\u00a0 sa anim na bansa kabilang ang Pilipinas.", "Base sa inilabas na kalatas ng US Embassy sa Pilipinas, tiniyak ng U.S. FBI at mga kinatawan ng National Center for Missing and Exploited Children (NCMEC) at iba pang international law enforcement partners, na patuloy ang isasagawang pagtulong sa mga bansa kung saan marami ang kaso ng child sex trafficking.", "Maliban sa Pilipinas kasama rin sa tinukoy ng FBI na maraming kaso ng child sex trafficking ang Cambodia at Thailand.", "Sa Pilipinas, sa tulong ng impormasyon ng FBI at ng local law enforcement ay nasagip ang dalawang batang lalaki na may edad 5 at 11 at isang batang babae na may edad 2-anyos mula sa isang tahanan sa Taguig City na ginagawa website-based service.", "Dito ay limang indibiduwal ang nadakip kabilang ang isang lola, ang ina ng dalawang bata at tiyahin ng mga ito.", "Sinasabing ang Ope\u00adration Cross Country ay bahagi ng Innocence Lost Initiative ng FBI na nagsimula noong 2003 at nagresulta sa mahigit 6,000 ang natukoy at nakilala."], "category": "National", "title": ["82 minor nasagip sa sex trafficking"]},
{"content": ["Dahil sa tumataas na bilang ng kaso ng pagsusuka at pagtatae ng halos\u2002karamihan\u2002ay\u2002mga estudyante, nagdeklara\u2002na\u2002ng\u2002food\u2002and\u2002water-borne disease outbreak ang pamahalaang lungsod ng Bacolod.", "Sa talaan ng Bacolod City government, sa pinakahuling ulat, umaabot sa mahigit 136 estudyante ng Handumanan Elementary School 1 ang nakaranas na ng nasabing sakit sapul pa noong Biyernes.", "Sinasabing nakaranas ng pananakit ng tiyan ang mga estudyante matapos kumain ng biniling pagkain sa canteen ng nasabing paaralan at maging sa mga tindahan sa paligid.", "Pawang mga isinugod sa iba\u2019t ibang ospital at clinic ang bilang ng mga estudyante habang ipinasusuri na sa Research Institute for Tropical Medicine (RITM) ang sample ng pagkain sa loob at labas ng paaralan gayundin ay isinalalim sa laboratory analysis ang mga tindera.", "Ipinasusuri na rin ang kalidad ng tubig sa buong Bacolod City upang matukoy kung malinis itong inumin."], "category": "National", "title": ["Food and water-borne disease outbreak sa Bacolod"]},
{"content": ["Nagpatuloy ang ginagawang pag-alburoto ng bulkang Bulusan sa lalawigan ng Sorsogon matapos na muli itong magbuga ng makapal na abo kahapon ng madaling-araw, ayon sa ulat ng Philippine Institute of Volcanology and Seismology (Phivolcs) Bicol region.", "Ayon kay Ed Laguerta, resident volcanologist ng Phivolcs-Bicol, alas-4:58 ng madaling-araw nang muling maglabas ng makapal at itim na usok ang bulkang Bulusan na umaabot sa 1 kilometro ang taas at natapos din ang siyam na minutong pagputok.", "Bukod dito, nakapagtala rin ang ahensya ng 28 na pagyanig sa paligid ng bulkan sa loob lamang ng 24-oras.", "Sa kasalukuyan ay patuloy naman ang ginagawang pagbigay ng ayuda ng Office of Civil Defense Bicol (OCD-Bicol) sa ilang barangay sa bayan ng Irosin partikular ang mga gas mask dahil sa kapal ng abong bumagsak dito dahilan ng hirap sa paghinga ng mga residente.", "Dagdag pa ng Phivolcs na malaki ang posibilidad na magkaroon ng mas malakas na steam-driven o phreatic eruptions mula sa kaunting volume ng mapanganib na pyroclastic density currents papunta sa mga ilog ng Malunoy at Mapaso na makakaapekto sa bayan ng Irosin."], "category": "National", "title": ["Bulusan, pumutok ulit"]},
{"content": ["Himalang nakaligtas sa tiyak na kapahamakan ang isang lalaki matapos muling magtagumpay ang hearth bypass nito sa pang-40 beses na sa bansang Turkey.", "Ayon sa ulat, buhay na buhay pa ang masuwerteng si Bekir Demirtas, 66-anyos na nakatawid sa bingit ng kamatayan matapos dumaan sa 40 beses na operasyon.", "Sinabi ng doktor nito na si Dr. Oruc Alper Onk, isinugod ng kanyang pamilya si Demirtas sa Erzincan Mengucek Gazi Research and Training Hospital dahil sa sobrang paninikip ng dibdib kung saan dito ay nalaman na inatake na ito sa puso.", "Napag-alaman din ng mga espes\u00adyalista na barado ang 90 porsiyento ng tatlong pangunahing arteries ng puso ng lalaki dahilan para isailalim agad ito sa operasyon.", "Hindi makapaniwala ang mga doktor nang makuha pa nitong kumanta ng folk songs nang magkamalay pagkatapos ng apat na oras na surgery."], "category": "National", "title": ["Lalaki 40 beses na heart bypass"]},
{"content": ["Dalawang\u2002hinihinalang suspek sa pamamaril\u2002at\u2002pagpatay\u2002sa dating asawa ng tinaguriang No. 1 drug lord ng Eastern Visayas na si Kerwin Espinosa ang binaril at napatay sa magkahiwalay na lugar sa Cebu City.", "Sa ulat na isinumite sa\u2002Camp\u2002Crame\u2002kahapon,\u2002unang\u2002napatay ang suspek na si Michael Lendio noong Lunes ng gabi habang bumibili ng sigarilyo sa isang tindahan sa Baragay San Nicolas, Cebu City nang paputukan ng isa sa magkaangkas na motorcycle riding men.", "Nagtamo ito ng tatlong tama ng bala sa katawan at namatay sa pinangyarihan ng insidente.", "Kamakalawa\u2002naman ng gabi nang barilin at mapatay din si Richard Jungoy sa Barangay Duljo-Fatima, Cebu City.", "Ayon kay PO3 Cristobal Geronimo ng Cebu City Police Office-homicide division (CCPO-HS), isang testigo ang nakapagturo kay Jungoy na bumaril at pumatay sa dating asawa ni Kerwin Espinosa na si Annalou Llaguno noong Setyembre 30.", "Isa rin umanong kasapi ng grupo ng napatay na drug lord na si Jeffrey \u201cJaguar\u201d Diaz si Jungoy at may mga nakabinbing arrest warrant din sa kasong frustrated\u2002homicide\u2002at murder."], "category": "National", "title": ["2 suspected killer ng ex-wife ni Espinosa, dedbol"]},
{"content": [" \u2014 Kapwa patay noon din ang isang city councilor sa lungsod na ito at ang kanyang alalay makaraang tambangan ng riding-in-tandem kahapon ng hapon sa may Purok 4, Brgy. Mangino sa nasabing lungsod.", "Sa pangunang ulat na nakalap ng Abante, nakilala ang mga biktimang sina City Councilor Sonny San Jose, 40, at isang Antonio Punzal alyas \u2018Boyong\u2019, 39, kapwa residente ng Brgy. Sto. Cristo Norte rito.", "Nabatid na dakong ala-1:30 ng hapon, kararating lang ng mga biktima sa bakuran ni Ruel Francisco at kabababa lang sa kanilang sasakyan nang bigla ring pumasok ang mga salarin.", "Agad umanong nagsagawa ng pamamaril ang mga armado at pinaputukan sa sentido si San Jose at si Punzal sa dibdib.", "Ayon sa ilang saksi, mabilis na tumakas ang mga salarin pagkaraan ng pamamaril.", "Ipinag-utos na ni City Mayor Emerson \u2018Emeng\u2019 Pascual ang pagsisiyasat sa pangyayari."], "category": "National", "title": ["Konsehal, alalay patay sa ambush"]},
{"content": ["Sama-samang \u00adinilibing kahapon\u2002sa\u2002isang\u2002mass burial sa Novaliches Public Cemetery ang tinatayang nasa 200 bangkay na narekober sa isang punerarya sa La Loma, Quezon City.", "Bukod sa 120 bangkay na narekober sa da\u00adlawang araw na surprise inspection sa Henry Funeral\u2002Home,\u2002nakarekober uli kahapon ng city health office ang isang dosenang body bags sa naturang punerarya.", "\u201cPangatlong balik na natin ngayong araw and surprisingly nakakita ulit tayo ng dozens of body bags.\u2002Each\u2002bag,\u2002contained two or three bo\u00addies,\u201d ani Dr. Verdades Linga, city health officer ng Quezon City Hall.", "Ayon kay Linga, ilan sa mga narekober nilang bangkay\u2002ay\u2002may\u2002pa\u00adlatandaan na na-dissect o nagamit ito sa medical study o pag-aaral ng mga estudyante ng medisina.", "Dati na raw ipinasara ang naturang funeral parlor, pero palihim umano itong nag-o-operate."], "category": "National", "title": ["200 bangkay na narekober, inilibing na"]},
{"content": [" \u2014 Hindi na umabot nang buhay sa Bacnotan District Hospital ang isang punong barangay na pinagbabaril ng hindi pa nakikilalang salarin sa kahabaan ng national highway sa barangay Bitalag ng bayang ito kamakalawa.", "Susunduin lamang umano ng biktima na nakilalang si Aurelio Mique Jr., barangay kapitan ng Bitalag ang kaniyang kapatid nang pagbabarilin ng dalawang suspek na magkaangkas sa isang motorsiklo.", "Ayon sa kapatid ng biktima na si Benedicto, parehong nagpaputok ng kani-kanilang baril ang mga suspek sa nagmamanehong biktima.", "Magugunitang noong nakaraang linggo lamang sa lugar na ito ay namatay din sa pananambang si SPO2 Edward Almirol habang mapalad na nakaligtas ang kanyang misis na si P/SInsp. Joy Almirol.", "Matapos ang pag-ambush sa mag-asawang pulis ay nahuli ng mga awtoridad ang mga apat sa pitong suspek kung saan nasawi dito sina Calautit, Bacnotan Barangay Chairman Benjie at Bernabe Julaton Jr. dahil nang-agaw umano ang mga ito ng baril sa mga awtoridad."], "category": "National", "title": ["Tserman, binaril ng tandem"]}